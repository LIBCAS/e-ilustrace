FAKULTA SOCIÁLNÍCH STUDIÍ
Česká adaptace dotazníku Humor Styles Questionnaire a jeho
souvislost s oceňováním humoru na sociálních sítích
Bakalářská práce
GABRIELA BINDEROVÁ
Vedoucí práce: Mgr. Jan Širůček, Ph.D.
Katedra psychologie
Psychologie
Brno 2019
Abstrakt
Cílem této práce byla adaptace dotazníku Humor Styles Questionnaire (HSQ) do českého
jazyka a ověření jeho psychometrických vlastností. Dále byl zkoumán vztah mezi HSQ a
oceňováním humoru na sociálních sítích. K tomuto účelu byl vytvořen dotazník z internetových
memů odpovídajících jednotlivým škálám HSQ. Na datech od 259 českých studentů byla
pomocí konfirmační faktorové analýzy ověřována 4-faktorová struktura obou dotazníků. Česká
verze HSQ se ukázala mít předpokládanou strukturu a podobné psychometrické vlastnosti jako
originální dotazník. Dotazník z memů oproti tomu vykazoval spíše 2-faktorovou strukturu a
nekorespondoval tak se škálami HSQ. Vztah mezi HSQ a oceňováním memů nebyl jasně
prokázán. Možné implikace těchto zjištění jsou adresovány v diskuzi.
Klíčová slova: humor, Humor Styles Questionnaire, česká adaptace, konfirmační faktorová
analýza, humor na sociálních sítích, memy
The aim of this thesis was an adaptation of the Humor Styles Questionnaire (HSQ) into Czech
language and verification of its psychometric properties. Next, the relationship between HSQ
and humor appreciation on social networks was examined. For this purpose, a questionnaire of
internet memes was constructed that corresponded with each HSQ scale. Confirmatory factor
analyses was used to verify a 4-factor structure for both questionnaires on data from 259 Czech
students. The Czech adaptation of HSQ showed expected structure and similar psychometric
properties as the original questionnaire. Meanwhile, the memes questionnaire showed rather a
2-factor structure and therefore did not correspond with the HSQ scales. The relationship
between HSQ and memes questionnaire was not clearly confirmed. Possible implications of
these findings are addressed in discussion.
Keywords: humor, Humor Styles Questionnaire, Czech adaptation, confirmatory factor
analysis, humor on social networks, memes
Prohlašuji, že jsem práci vypracovala samostatně, a že jsem všechny použité informační zdroje
uvedla v seznamu literatury.
V Brně dne 15. prosince 2019 .......................................
Gabriela Binderová
Poděkování
Na tomto místě bych nejprve ráda poděkovala svému vedoucímu Mgr. Janu Širůčkovi, Ph.D.
za ochotu, trpělivost, cenné rady a také za jeho smysl pro humor v průběhu psaní celé této práce.
Dále bych pak chtěla poděkovat všem lidem, kteří mi pomáhali s realizací výzkumu, ať už se
jednalo o překlad, výběr a rozřazování memů či distribuci dotazníku. Všem svým přátelům pak
děkuji za podporu, a v neposlední řadě patří veliké díky všem respondentům, kteří byli ochotní
vyplnit můj dotazník a bez kterých by tato práce nikdy nemohla vzniknout.
Obsah
Obsah
Abstrakt..........................................................................................................................2
Úvod...............................................................................................................................7
Studium humoru.........................................................................................................8
Humor ........................................................................................................................8
Historie humoru..........................................................................................................9
Vývoj pojmu humor.................................................................................................9
Vývoj vnímání humoru ............................................................................................9
Humor ve filosofii..................................................................................................10
Humor v psychologii – hlavní teorie ..........................................................................12
Teorie nadřazenosti (superiority theory) ...............................................................12
Teorie uvolnění (relief theory)...............................................................................14
Teorie nesouladu (incongruity theory)...................................................................16
Shrnutí..................................................................................................................18
Smysl pro humor.......................................................................................................18
Individuální rozdíly ve smyslu pro humor...............................................................19
Snaha měřit smysl pro humor................................................................................20
Smysl pro humor a zdraví ......................................................................................23
Humor styles questionaire ....................................................................................25
Cíl práce....................................................................................................................29
Metoda.........................................................................................................................30
Tvorba dotazníku ......................................................................................................30
HSQ.......................................................................................................................30
Memy ...................................................................................................................31
Pilotní výzkum...........................................................................................................31
Pilotní výzkum HSQ ...............................................................................................31
Pilotní výzkum memů............................................................................................32
Výzkum.....................................................................................................................33
Vzorek a chybějící hodnoty....................................................................................33
Výsledky .......................................................................................................................33
HSQ ..........................................................................................................................34
Konfirmační faktorová analýza HSQ.......................................................................37
Položky s horšími vlastnostmi................................................................................40
Dotazník memů.........................................................................................................40
Vnitřní konzistence škál.........................................................................................41
Korelační matice memů a celých škál ....................................................................44
Konfirmační faktorová analýza ..............................................................................46
Vztah HSQ a dotazníku z memů.................................................................................49
Diskuze.........................................................................................................................49
Zdroje...........................................................................................................................52
Přílohy..........................................................................................................................58
Příloha 1: Znění překladu a originálu HSQ..................................................................58
Příloha 2: Použité memy ...........................................................................................62
7
Úvod
Humor je zcela běžnou součástí našeho každodenního života, často bývá automatický
a samovolný, a většinou nás nenapadne se nad ním více pozastavovat. Přesto je to fenomén,
který využíváme v celé škále situací a k řadě různorodých účelů, humor nám např. usnadňuje
navazování nových vztahů, pomáhá odlehčit stísněnou atmosféru, sbližuje nás více s přáteli,
pomáhá nám naklonit si druhé lidi a udělat na ně dojem. Zároveň nám může zlepšit špatnou
náladu, ušetřit nám vztek a zklamání, když se nám něco nepovede, a pomoci nám zvládnout
náročné životní období. Oproti tomu nám však nevhodně zvolený humor může narušit vztahy,
devalvovat nás v očích druhých, nebo nám poškodit kredibilitu v pracovním prostředí. Příliš
cynický a nihilistický humor nás zase může utvrzovat v pesimistickém vnímání světa. Celkově
tak lze říci, že humor má vliv na bezpočet oblastní našeho života.
Krom samotné přítomnosti humoru v běžném životě je také třeba zmínit silnou lidskou
motivaci humor aktivně vyhledávat, o čemž svědčí obliba knižních, televizních a divadelních
komedií, sitkomů, komiků a stand-up komiků, ale i samotná tvorba a předávání vtipů a touha
obklopovat se vtipnými lidmi. Význam humoru je velmi dobře patrný i v kontextu nových
technologických výdobytků, kdy se na jakékoliv nově vzniklé internetové platformě záhy
objeví nejen humor samotný, ale i konkrétní, typicky velmi populární místa, která se zabývají
produkcí a shromažďováním humoru. Příkladem mohou být stránky s vtipy - memy, falešné
parodické účty či komediální kanály na platformě youtube. Vzhledem k výše zmíněnému by se
mohlo zdát, že je humor slibnou oblastí pro studium lidského myšlení, chování i povahy,
v rámci psychologické vědy se však zdá být téma humoru překvapivě nevýrazné. Pokud si
dobře pamatuji, nebylo v rámci žádného předmětu, který jsem za 3 roky svého studia
absolvovala, věnováno humoru více jak několik slov v kontextu jiného tématu. Je škoda, že
v rámci studia lidské psychiky není humoru věnován trochu větší prostor, protože v kontextu
reálného lidského světa se rozhodně nejedná o takto okrajové téma. Cílem této práce je tak
poukázat na humor jako na psychologické téma a pokusit se o převedení jednoho
z v současnosti nejpoužívanějších dotazníků v kontextu humoru do českého jazyka. Domnívám
se, že případný oficiální překlad tohoto dotazníku v budoucnu by mohl být přínosný pro různé
psychologické účely v českém prostředí.
8
Studium humoru
Ačkoliv je humor neodmyslitelnou součástí lidského života, nacházel se na okraji zájmu
psychologie dlouhodobě. Odjakživa byl sice součástí studia mnoha myslitelů, ovšem i ti mu
většinou věnovali pouze malý prostor v rámci svého bádání (Morreall, 2012). Se vznikem
psychologie jako samostatné vědy koncem 19. století se na studium humoru začaly aplikovat
empirické metody, které postupně přinášely množství zajímavých a tentokrát falsifikovatelných
výsledků. I přes tento pokrok však humor zůstával i v následujícím 20. století většinově
přehlížen a zájem o něj byl spíše nárazový (Ruch, 2008). Intenzivnější a souvislejší studium
humoru poté přišlo až s rozvojem pozitivní psychologie na přelomu 20. a 21. století (tamtéž),
kdy došlo ke zvýšení zájmu o zdravé oblasti lidské psychiky a humor začal přitahovat pozornost
jako jedna z tzv. silných stránek osobnosti (Peterson a Seligman, 2004). Přesto zůstává humor
i dnes spíše doplňkovou oblastí psychologie, o čemž svědčí i minimální zastoupení tématu
v psychologických učebnicích (Roeckelein, 2002). Z dosavadních zjištění vědců zabývajících
se humorem se však humor zdá být slibným tématem, jak z hlediska nových teoretických
poznatků, tak z hlediska možné aplikovatelnosti v praxi. Výzkum humoru dosud přinesl některé
slibné výsledky nasvědčující jeho možný přínos pro lidské zdraví, jak psychické, tak fyzické
(Morreall, 2008a). Celkově je však výzkum praktického využití humoru stále ještě nedostatečný
a do budoucna vyžaduje intenzivnější vědecký zájem (Martin, 2008).
Humor
Humor a s ním spojený smích jsou považovány za univerzální lidský prožitek, který se
vyskytuje prakticky u všech jedinců napříč kulturami (Apte cit. podle Martin, 2007; Kruger,
1996). Lidský smích je specifickým, snadno rozeznatelným zvukem, který se v jednotlivých
kulturách neliší (Provine & Yong, 1991). Smích je dále jedním z prvních druhů vokalizace u
novorozenců, objevující se zhruba ve 4. měsíci (Strofe a Waters, 1976) a byl zaznamenán i u
hluchých a slepých dětí (Freeman cit. podle Mosak, 2014), což naznačuje jeho vrozený původ.
Známky humoru ve formě sociální hry a smích lze nalézt i u některých primátů, především
šimpanzů (Hoof a Preuschoft, 2003), o čemž původně dokládal důkazy již Darwin koncem 19.
století (1872). Humor je tak pravděpodobně důsledkem evolučního výběru, kdy projevil
adaptivní funkci zřejmě v udržování lepší skupinové koheze a v signalizaci bezpečí a
nezávažnosti situace (Gervais a Wilson, 2005), Morreall (2008b) se dále domnívá, že schopnost
humoru vedla k rozvoji abstraktního myšlení a racionality. I přes univerzalitu humoru se však
jeho pojetí a exprese může lišit v kontextu odlišných kulturních norem (Martin, 2007), typicky
například mezi západními a asijskými kulturami (např. Chen a Martin, 2007; Yue, Jiang, Lu a
9
Hiranandani, 2016). Bez ohledu na kulturu však humor zřejmě univerzálně sehrává především
sociální funkci, převážná většina humoru se v životě člověka odehrává ve společnosti či
domnělé společnosti ostatních (Martin a Kuiper, 1999).
Historie humoru
Vývoj pojmu humor
Výraz „humor“ pochází z latinského slova „humorem“ znamenajícího tekutinu (Martin, 2007).
Ke spojení tohoto výrazu s konceptem humoru, jak jej známe dnes, docházelo postupně. Na
počátku, kolem 4. století př. n. l., stála Hippokratova teorie o čtyřech tělních tekutinách, kterou
ve 2. století n. l. dále rozpracoval Galen, když spojil jednotlivé tělní tekutiny s určitými
psychickými vlastnostmi a převahu některé s tekutin pak s jednotlivými temperamenty.
S příchodem 15. století se slovem humor začal označovat temperament jako takový a v 16.
století se poté nově spojoval i s přechodnými náladami (Wickberg, 1998). V 16. století se
zároveň slovo humor začalo používat k pojmenování jedinců, kteří nějakým způsobem
vybočovali z normy – takovým osobám se říkalo humoristi. Vzhledem k tomu, že tito jedinci
bývali předmětem smíchu, se začala postupně s výrazem humor asociovat směšnost. Ti, kteří
na zvláštnosti humoristů poukazovali a vyvolávali tak smích byli poté označováni jako lidé
humoru (man of humour). Slovo humor tak začalo být spojováno se schopností rozesmát druhé
a také s intelektuální činností. Až začátkem 18. století však užil pojem humor spojený
s významem směšnosti jako první ve své eseji Shaftesbury (Morreall, 2008b). Koncem 17. a
v průběhu 18. století docházelo k postupnému osvobození pojmu od původních fyziologických
základů a humor se stále více asocioval se subjektivní vlastností lidské mysli. Až začátkem 19.
století však humor nabyl svého dnešního moderního významu jakožto plně subjektivní kvality
(Wickberg, 1998).
Vývoj vnímání humoru
Až do 18. století byl humor vnímán převážně jako totožný se zesměšněním (viz. Humor ve
filosofii a Teorie nadřazenosti) a vyvolával spíše negativní konotace (Morreall, 2012; Wickberg,
1998). V průběhu 18. století se začal humor spojovat více s kognitivním nesouladem než
s ponižováním druhých (viz. Teorie nesouladu) a stal se tak přijatelnějším v kontextu tehdejších
humanistických evropských hodnot (Ruch, 1998). Později koncem 19. století došlo k rozlišení
dvou pojmů, vtipu a humoru, přičemž vtip byl spojován se zesměšněním, kdyžto humor spíše
souvisel s vcítěním se do druhých a byl vnímán více pozitivně (Wickberg, 1998). V průběhu
20. století se pak pojem vtip ve smyslu zesměšnění přestal používat a pojem humor se stal opět
10
shrnujícím názvem pro vše směšné, přičemž se zachovala předchozí pozitivní konotace pojmu
(tamtéž). Dnes se tak užívá slovo humor převážně univerzálně, k většímu rozlišování (např.
agresivní humor) dochází většinou spíše v kontextu zkoumání humoru.
Humor ve filosofii
Tématem humoru (či smíchu, v době před zavedením pojmu humor) se v průběhu času
zabývala řada myslitelů, i když až do 20. století se většinou jednalo pouze o několik odstavců
v rámci jiného tématu (Morreall, 2012). V následující části chronologicky uvedu významné
postavy filosofie, které se na téma humor nějakým způsobem vyjádřily. Budu zde vycházet
převážně z článků Morrealla (2008b, 2009, 2012), který se filosofií humoru již řadu let zabývá,
a oproti jiným zdrojům (např. Keith-Spiegel, 1972) považuji jeho podání tématu za velmi
důkladné a komplexní.
Jak již bylo řečeno v předchozí kapitole, názory na humor byly až do 18. století vesměs
negativní a v podstatě v souladu s později formulovanou teorií nadřazenosti (superiority theory)
(Morreall, 2012). První zmínky o smíchu v západní kultuře pocházejí ze Starého a Nového
zákona a ze spisů řeckých filosofů. V Bibli je smích zmiňován pouze v kontextu tří situací –
nepřátelství, pošetilost nebo radost, přičemž nepřátelství je jednoznačně nejhojněji zastoupeno
(Morreall, 2008b). Smích z nepřátelství jako výraz pokoření druhých je jako jediný přisuzován
Bohu a jeho prorokům, naopak pokud tento druh smíchu někdo použije proti nim, je odsouzen
k smrti. Až na vzácné případy smíchu z radosti je tak smích v Bibli hodnocen negativně, naopak
je v ní vyzdvihován ideál smutného mudrce, a smutek je celkově považován za známku ctnosti
a ušlechtilosti. Podle tohoto ideálu se poté řídili i mnozí ranní křesťanští učitelé, kteří zrazovali
věřící od smíchu jako od něčeho hříšného, a naopak je nabádali k zármutku. Tento přístup byl
obzvláště zřetelný v klášterních řádech a o mnoho století později během vlády puritánů v Anglii
v 17. století, kdy dokonce došlo k zákazu komedií a uzavření divadel.
Jako prvním z filosofů se tématem smíchu zabýval ve svých spisech Platón, který
ztotožňoval smích výhradně se zesměšňováním. Člověk se podle něj směje především neřestem
ostatních a smích je tak ze své podstaty asociální, navíc je známkou podlehnutí emočním
pohnutkám na úkor rozumu, tudíž na něj celkově pohlížel jako na něco nehodného a
neprospěšného, ohrožující lidské ctnosti. Platónův žák Aristoteles taktéž shledával příčinou
smíchu nedostatky druhých, na rozdíl od Platóna však smích plošně neodsuzoval, podle něj
nebyl smích ve zdravé míře škodlivý, naopak mohl sloužit jako zdravý odpočinek od seriózních
lidských aktivit. Krom toho bral také v potaz alternativní příčinu humoru ve formě překvapení,
čímž vlastně předznamenal budoucí teorii nesouladu. Za zmínku pak také stojí stoické hnutí,
11
které se ke smíchu stavělo odmítavě jako k narušení emoční vyrovnanosti a klidu. Později se
tématu smíchu dotkla římská rétorika, především Cicero, který za hlavní zdroj smíchu opět
považoval nějaký defekt objektu či osoby a varoval před užíváním takového humoru a
nebezpečím ranění druhých. Mimo to také pokračoval v Aristotelově myšlence o efektu
překvapení (Morreall, 2008b).
V 13. století se o smíchu zmínil Tomáš Akvinský, který se silně ztotožňoval
s Aristotelovým názorem, že přiměřený smích je zdravou formou odpočinku, pokud se
nedotýká obscénních témat a není nepřátelský a ubližující. Jako první příslušník církve tak
smích neodsuzoval, zcela naopak kritizoval strnulou vážnost a neschopnost poddat se smíchu
(Morreall, 2009).
V 17. století o smíchu pojednávali 2 významní myslitelé své doby – Descartes a Hobbes.
Descartes opět navázal na pojetí smíchu jako výrazu hostilní nadřazenosti. Smíchu podle něj
nejvíce holdují ti, kteří sami trpí nějakým defektem a těší se z ponížení ostatních na svou úroveň.
Hobbes je poté považován za klasickou ukázku teorie nadřazenosti (Morreall, 2008b) či
dokonce za otce této teorie jako takové. Oproti předchozím teoriím, které se spíše než na
nadřazenost primárně odvolávaly na deformitu směšného objektu (Wickberg, 1998), totiž
Hobbes považoval za podstatu smíchu právě touhu povýšit se nad ostatní, radost z vlastního
úspěchu a z neúspěchu druhých.
Vzhledem k tomu, že Hobbesova teorie byla velmi nesmlouvavá a radikální, a
přisuzovala podstatu nadřazení i zdánlivě nevinným a na první pohled odporujícím předmětům
smíchu (např. prostému vtipu či žertování na vlastní účet), vyvolala kritiku jiných myslitelů,
z nichž nejvýznamnější byl Francis Hutcheson. Hutcheson popřel vztah mezi smíchem a
pocitem nadřazenosti, za zdroj smíchu považoval nesoulad idejí a předznačil tak brzký vznik
teorie nesouladu (incongruity theory). Navíc zmínil i přínosy humoru, jako zdroj radosti,
pozitivní vliv na sociální vztahy a cvičení mentální flexibility (Morreall, 2008b).
V již zmíněné eseji z počátku 18. století Shaftesbury pro změnu nastínil budoucí teorii
uvolnění (relief theory) (Morreall, 2009). Podle něj vznikala směšnost a smích jako důsledek
přetlaku energie, která nebyla využita k pohybu. Tato energie si posléze našla alternativní
vyústění v podobě grimas či vtipkování, čímž se vlastně pomstila za původní restrikci. N tuto
myšlenku navázal v 19. století Herbert Spencer, podle kterého emoce dávají vzniku energii,
která poté pohybuje svaly. Smích je tak výsledkem stimulace dýchacích svalů a vzniká, když
se v člověku nahromadí emoce, které jsou shledány jako nepatřičné. Toto nahromadění emocí
podle něj vzniká jako reakce na určitý vnímaný nesoulad, a to pouze, pokud se jedná o nesoulad
směrem k menší důležitosti (Morreall, 2008b).
12
Koncem 18. století se k tématu smíchu vyjádřil Immanuel Kant a to opět v souladu
s narativem teorie nesouladu, totiž že smích vzniká jako reakce na absurdno, transformací
původního očekávání v nic (Morreall, 2012). Začátkem 19. století přišel s obdobou teorie
nesouladu i Arthur Schopenhauer, podle kterého se jedná o nesoulad mezi utvořenými
abstraktními koncepty a vnímanou realitou. Teorii nesouladu zastával i Kierkegaard, který
navíc jako křesťanský myslitel zpětně kritizoval tradiční křesťanské negativní pojetí humoru a
glorifikaci vážnosti a zasmušilosti, naopak zdůrazňoval, že věřící by měli mít smysl pro humor,
aby dokázali žít s nesoulady obsaženými v křesťanské nauce (Morreall, 2008b). Podle něj může
být humor v mnoha případech moudřejší než smutek a přinést hlubší vhled do situace.
V kontextu filosofie smíchu stojí za zmínku dosti propracovaná teorie Henryho
Bergsona, která podle Morrealla (2008b) kombinuje prvky teorie nadřazenosti a nesouladu,
ovšem tentokrát za vzniku nového originálního pojetí. Bergson vychází z představy, že
v člověku se nachází intuitivní životní síla, která s sebou nese kreativitu a flexibilitu a je
pohonem biologické i sociální evoluce. Tato síla je však potlačována přísným logickým
myšlením, které člověka mechanizuje a odlidšťuje. Smích je podle Bergsona způsob, který si
člověk vyvinul, aby se této mechanizaci bránil. Smích je tak reakcí na rigidní mechanické
myšlení, které je ze své podstaty pro člověka nevýhodné. Funkcí smíchu je zesměšnit osoby,
které si přemechanizovaný způsob myšlení osvojily, a donutit je tak k reflexi a navrácení ke
zdravému kreativnímu myšlení.
Humor v psychologii – hlavní teorie
Teorie humoru lze rozdělit na 3 hlavní proudy: teorii nadřazenosti, teorii uvolnění a teorii
nesouladu. Jak již bylo řečeno, až do 18. století silně převažovala v názorech na humor teorie
nadřazenosti, teorie uvolnění a nesouladu se poté začaly rozvíjet až v průběhu 18. století
(Morreall, 2012).
Teorie nadřazenosti (superiority theory)
Teorie nadřazenosti je nejstarším názorem na humor, tradujícím se již od dob sepsání Starého
zákona a období klasické řecké filosofie (viz Humor ve filosofii). Podstatou této teorie je, že u
zrodu humoru vždy stojí triumf získaný ze srovnání sebe s ostatními, přičemž zároveň dochází
k ponížení druhých (Zillmann, 1983). V průběhu 20. století se někteří výzkumníci snažili tuto
teorii více propracovat a specifikovat okolnosti, za kterých vede agrese k humoru. První
modifikací byla myšlenka, že ponížení není zábavné univerzálně, ale záleží na vztahu člověka
13
k poníženému. Na počátku 20. století rozlišili Wollf, Smith a Muray (1934) mezi afiliativním a
neafiliativním okolím osoby, přičemž s afiliativním okolím se osoba do jisté míry identifikuje
a nezískává tak triumf z jeho ponížení, jak je tomu u neafiliativního okolí, ale naopak z jeho
prosperity. Pokud jiní poníží afiliativní okolí, je osoba ponížena spolu s ním.
Touto ideou se dále zabýval La Fave (1972), který zásadní dichotomii přesunul
z afiliativního a neafiliativního okolí na pozitivní a negativní referenční skupinu, kterou ovšem,
jak se později ukázalo, není možné odvozovat z pouhé objektivní příslušnosti jedince ke
skupině, nýbrž z jeho subjektivního pocitu příslušnosti (La Fave, Haddad a Maesen, 1976).
Zillman a Cantor (1976) poté navrhli tzv. dispoziční teorii humoru, v rámci které je vztah
ponížení a směšnosti moderován afektivním vztahem přihlížejícího ke skupině, ke které náleží
ponížený. Kritizovali však předchozí dichotomické rozlišení a sami měřili vztah na škálách
pozitivity a intenzity afektu. Tato afektivní dispozice přitom pojímá momentální pocity vůči
poníženému, nikoliv jen identifikaci s celou skupinou, která je většinou stálá, a tudíž má
dispoziční teorie lepší prediktivní hodnotu.
Předmětem debat byla také samotná povaha vztahu agrese/ponížení a směšnosti.
Výsledky řady výzkumů nasvědčují tomu, že agresivita pozitivně souvisí se zábavností (např.
McCauley, Woods, Coolidge a Kulick, 1983). Některé výzkumy však dále poukázaly na to, že
tento vztah nemusí být lineární a že nejzábavnější se ukazuje být přiměřená míra agresivity
(Bryant, 1977; Zillman, Bryant a Cantor, 1974).
Z dnešního hlediska se však jeví teorie nadřazenosti jako nedostatečně opodstatněná a
vědecky podpořená a je jen špatně aplikovatelná na některé druhy humoru (Martin, 2007), např.
na slovní hříčky, které ze své podstaty nemají s agresí či ponížením v mnoha případech co
dočinění. Těžce se s ní také vysvětluje schopnost člověka smát se sám sobě, což je vlastně
v příkrém rozporu s nejčastější formulací teorie, tedy nějak povýšit sám sebe nad ostatní.
V rámci několika faktorových analýz hodnocení vtipů opakovaně nebyl nalezen faktor
související s agresí, jako zásadní pro hodnocení vtipů se ukazovaly být 2 faktory související se
strukturou – rozřešení nesouladu a nesmysl (viz Teorie nesouladu) a 1 s tématem, kterým byla
sexualita (Ruch, 1992). Současná replikace výzkumu McCauleye a kolektivu (1983) navíc
došla k závěru, že podstatou větší zábavnosti vtipů není samotná agrese, nýbrž spíše chytřejší
zápletka vtipu, která byla s agresivnějšími vtipy asociována (Stieger a Formann, 2014).
Teorie nadřazenosti byla jako taková postupně vytlačena teorií nesouladu, která začala
nabývat na síle koncem 20. století, a získala ve vědecké sféře větší kredibilitu (Martin, 2007).
Ačkoliv agrese a ponížení druhých zřejmě hraje v humoru svou roli, myšlenka, že je tento faktor
pro vznik humoru nezbytný, je dnes již spíše reliktem minulosti.
14
Teorie uvolnění (relief theory)
Jak již bylo zmíněno, první nastínění teorie uvolnění poskytl ve své eseji Schaftesbury začátkem
18. století a dále Spencer v 19. století. Hlavním představitele této teorie se však stal v 1.
polovině 20. století Sigmund Freud (Morreall, 2009), ačkoliv jeho teorie bývá někdy uváděna
jako samostatná kategorie s odkazem na teoretický rámec psychoanalýzy (např. Keith-Spiegel,
1972; Martin, 2007). Freud stejně jako Schaftesbury a Spencer pracuje s představou smíchu
jako regulátoru nevyužité energie. Ve svém spisu Vtip a jeho vztah k nevědomí Freud (1991)
rozlišuje mezi 3 typy zábavnosti: vtip, komično a humor. Všechny 3 případy podle něj fungují
na principu proměny přebytečné energie, ovšem vždy za odlišných okolností. Vtip vzniká ze
snahy ega získat slast ze hry se slovy, která má své kořeny v dětství. Má povahu nevyžádané
myšlenky, která je přetvořena v nevědomí procesem podobným snové práci – tedy tak, aby
výsledný produkt prošel cenzurou vědomí. Energie, která by byla jinak použita k potlačení
myšlenky, se tak stává zbytečnou a uvolňuje se smíchem. Komično spočívá v detekování
neadekvátního chování druhých. Neadekvátnost je zjištěna pomyslným srovnáním s tím, jak by
se zachoval pozorovatel. Srovnáním těchto dvou úsilí vzniká rozdíl v energii, který je opět
uvolněn smíchem. Freud (1991) přitom zmiňuje, že vtip a komika může mít často agresivní
podtext a touhu ponížit druhého, v čemž se přibližuje teorii nadřazenosti. Humor poté Freud
považuje za nejvyšší obranný mechanismus, kdy je zabráněno vzniku nějakého (většinou
negativního) afektu, kvůli přesměrování pozornosti na jiný vedlejší prvek situace, a psychická
energie připravená na afekt je odvedena smíchem.
V 2. polovině 20. let se poté vztahem humoru a energie zabýval Daniel Berlyne (1972),
který primárně vycházel z optimální křivky nabuzení a předpokládal tak, že humor funguje na
principu dosažení průměrné míry nabuzení, která je pro osobu příjemná. V tomto kontextu
přišel se dvěma mechanismy, které se v rámci humoru uplatňují, jednak mechanismus nárůstu
nabuzení, kdy dochází k navýšení nabuzení na optimální míru vlivem percepce tzv.
komplexních proměnných (které mají v podstatě ráz nesouladu), a poté s mechanismem zlomu
nabuzení, kdy se nabuzení navýší až za hranici příjemné míry, a je poté na příjemnou míru
navráceno zpět vlivem rozřešení humoru v pointě. Oba tyto mechanismy jsou součástí vnímání
humoru a oba zároveň přispívají k příjemnému zážitku, který vyvěrá z navrácení nabuzení na
optimální míru, a je vyjádřen smíchem (Berlyne, 1972).
Teorie uvolnění ve své původní podobě artikulovaná Spencerem, založená na představě
člověka jako parního stroje (tzv. hydraulický model psychiky), který musí uvolňovat
15
přebytečné nahromaděnou energii, neodpovídá dnešním znalostem o fungování nervového
systému a lidské psychiky (Martin, 2007). Podobně jako u teorie nadřazenosti se ani této teorii
nedaří vysvětlit některé případy humoru, např. náhlé vtipy, kterým nepředcházelo žádné
očekávání a nebylo tak možné aktivizovat nějakou energii, nebo pouhé hrátky se slovy
(Morreall, 2009). Freudova teorie je problematická z vícera důvodů. Jeho představa práce
s energií působí poněkud nerealisticky, vzhledem k tomu, že není vždy úplně jasné, odkud se
energie uvolněná k smíchu bere. Např. v případě komična si má člověk utvářet mentální
představy vlastního a cizího chování, přičemž Freud tvrdí, že člověk přitom vynaloží určité
množství energie, které poměrově odpovídá skutečné vynaložené energii potřebné k danému
chování (Freud, 1991). Člověk tak tím pádem vynakládá dvě různá množství energie, která od
sebe odčítá a rozdíl uvolňuje smíchem. Problém však je, že by se mělo jednat o rozdíl již vydané
energie, nikoliv o nashromážděnou energii, kterou je možné uvolnit (Morreall, 2009).
Z Freudova tvrzení, že vtip je výrazem energie jinak potřebné k cenzuře nepřijatelných
myšlenek, vyvodili někteří výzkumníci, že osoby, co tyto myšlenky běžně více potlačují, budou
daný druh vtipů považovat za zábavnější. Ve většině výzkumů se však naopak ukázalo, že
agresivní vtipy přijdou zábavnější lidem, kteří jsou sami více agresivní (např. Byrne, 1956;
Epstein & Smith, 1956) a vtipy se sexuálním kontextem zase lidem, kteří jsou více otevření
sexualitě (Ruch a Hehl, 1988). Rosenwald (1964) ovšem kritizoval tento přístup k Freudově
teorii s tím, že míra potlačení nemusí souviset s projevy daného chování a v tomto kontextu je
spíše důležité, nakolik je člověk schopen uvolnit obranné mechanismy vůči danému tématu.
Rosenwald zjistil (ač na malém vzorku 29 středoškoláků), že nejvíce oceňovali agresivní humor
ti, kteří předtím vykázali během TAT testu střední míru potlačování impulzů, oproti těm, kteří
měli tuto míru vysokou či nízkou. Tento výsledek byl interpretován v souladu s Freudovým
tvrzením, že inhibice, ovšem taková, která je flexibilní a dokáže povolit, je ideální pro produkci
vtipů (Freud, 1991).
Berlynovu teorii výzkumy částečně podpořily. Ukázalo se, že humor způsobuje nárůst
nabuzení, neboli aktivaci funkcí sympatického nervového systému (např. Levi, 1965; Langevin
a Day, 1972), což odpovídá Berlynovu mechanismu nárůstu, jeho mechanismus zlomu už
ovšem potvrzen nebyl. Vztah nabuzení a humoru se zdál být napříč výzkumy lineární,
s vyvrcholením vtipu se nabuzení nesnížilo zpět na průměrnou hladinu, ale dále se navýšilo,
naopak větší měrou než u zbytku vtipu (Godkewitsch, 1976). To nasvědčuje tomu, že humor
nesouvisí s dosažením průměrného nabuzení, ale spíše s nárůstem nabuzení jako takovým.
Navíc se ukázalo, že zvýšení nabuzení vedlo k vyššímu hodnocení humoru (Cantor, Bryant a
Zillmann, 1974; Schachter a Wheeler, 1962), tudíž je tento vztah zřejmě oboustranný.
16
Jak již bylo řečeno, teorie o vypouštění přebytečné nashromážděné energie
Schaftesburryho a Spencera je dnes již překonána jako zastaralá představa fungování psychiky.
Hypotézy vyvozené z teorie Freuda se spíše nepotvrdily, poukazujíc na to, že tzv. ohrožujícími
tématy, jako je agrese a sexualita, se více baví lidé, kteří je příliš nepotlačují, otázka však je, do
jaké míry tyto hypotézy skutečně odpovídají Freudovu pojetí. Pokročilejší Berlynova teorie, ač
ne zcela akurátní, přinesla zajímavá zjištění o vztahu humoru s činností sympatického
nervového systému a také myšlenku spojení kognitivních a afektivních procesů v humoru.
Obojí je dodnes uznávanou součástí humoru a bylo podnětem pro řadu dalších výzkumů v rámci
teorie nesouladu i v rámci dnešních psychofyziologických studií (Martin, 2007).
Teorie nesouladu (incongruity theory)
Teorie nesouladu je dnes vedoucí teorií v pojetí humoru (Martin, 2007). Stejně jako teorie
uvolnění se začala prosazovat až v průběhu 18. století, zmínka o nesouladu jako o možném
principu některého typu humoru se však objevovala už dávno předtím v teoriích Aristotela,
Cicera či Hutchesona (viz Humor ve filosofii). Samotný pojem „nesoulad“ použil ve své eseji
roku 1776 až James Beattie, který nesoulad považoval za celkový princip humoru (Morreall,
2009). Beattie uvedl, že smích „zřejmě vzniká percepcí nesouladných věcí spojených v jednom
celku“ (Beattie cit. podle Morreall, 2009). V souladu s touto představou se pak k humoru
vyjadřovali Kant, Schopenhauer a Kierkegaard.
V rámci psychologie teorii nesouladu dále rozpracoval Koestler (1964), který ve své
teorii představil koncept tzv. bisociace. Bisociace je podle něj mentální proces, který vzniká,
pokud dojde k percepci dvou různých referenčních rámců, jež jsou vzájemně neobvyklé.
V 70. letech přišel Schultz s teorií, že podstatou humoru není nesoulad sám o sobě,
nýbrž jeho rozřešení. Podle něj vytváří výpravná část vtipu jisté očekávání, které je však rozbito
pointou a vzniká nesoulad. Posluchač si pak musí zpětně přehrát tělo vtipu, aby mu pointa
začala dávat smysl a došlo tak k rozřešení nesouladu (Shultz, 1972). Pokud nedojde k rozřešení,
nejedná se podle Shultze o humor, nýbrž o nesmysl. Nesoulad jako takový si podle něj mohou
užívat jenom malé děti, dospělý člověk si jako racionální bytost naopak užívá vysvětlení
nesouladu (Shultz, 1976).
Současně se Shultzem přišel s důrazem na rozřešení nesouladu Suls (1972) ve svém
dvouúrovňovém modelu porozumění humoru. Jeho teorie je prakticky totožná se Shultzovou,
akorát podrobněji rozpracovaná. Tělo vtipu vyvolá v osobě určité očekávání, které je v pointě
buď potvrzeno, nebo nikoliv. Pokud je potvrzeno, nevzniká nesoulad a tudíž ani smích, pokud
17
není, snaží se člověk najít nějaké pravidlo, kterým by bylo možné nesoulad vysvětlit. Je-li toto
pravidlo nalezeno, dochází ke smíchu, pokud však nalezeno není, vede nevyřešený nesoulad ke
zmatku a někdy až k frustraci (Suls, 1983).
Za zmínku také stojí tzv. teorie výraznosti (salience theory) Goldsteina, Sulse a
Anthonyho (1972), která se de facto pokusila zcela z humoru vyloučit význam agrese, který byl
postulován primárně teorií nadřazenosti, nicméně byl částečně přijímán většinou teoretiků jako
nezanedbatelný prvek alespoň některého druhu humoru. Podle této teorie není příčinou větší
zábavnosti agresivních vtipů samotná agrese, ale zdůraznění nesouladu, který agrese poskytuje.
Význam nesouladu v humoru byl podpořen např. výzkumem Nerhardta (1970), kdy
stačilo k vyvolání smíchu respondentů pouhé porovnání vah, z nichž jedna byla neočekávaně
neadekvátně těžká v porovnání se zbytkem, a dále faktorová analýza Wickera a kolegů (Wicker,
Thorelli, Barron a Ponder, 1981) snažící se zjistit, jaké latentní proměnné se nacházejí v rámci
vtipů a jakým způsobem souvisejí se zábavností. Ve výsledku byly v rámci vtipů nalezeny 3
faktory (emocionalita, originalita a nadřazenost) přičemž byl pro hodnocení zábavnosti vtipů
zásadní pouze faktor originality, který souvisel s kognitivním nesouladem.
Pro význam rozřešení mluví výsledky výzkumů Schultze (např. Shultz, 1972; Shultz a
Horibe, 1974), kdy docházelo k hodnocení originálních a upravovaných vtipů, buď s vyjmutou
částí nesouladu, nebo rozřešení, přičemž jako nejzábavnější byl hodnocen originál, a jako
nejméně zábavné vtipy bez rozřešení. Tento postup byl nicméně kritizován Nerhardtem (1977)
za nevhodnou metodologii, neboť takovouto manipulací docházelo k narušení celkového
smyslu vtipů. Proti Shultzově a Sulsově teorii mluví také výsledky výzkumu Pollia a Merse
(1974), podle kterých byly za zábavnější považovány nikoliv vtipy s překvapivou pointou, jak
Shultz i Suls naznačovali, ale naopak vtipy, u kterých respondenti danou pointu očekávali.
Rozvoj teorie nesouladu byl výrazným obratem v pojímání humoru, ve kterém hrála
kognice do té doby pouze marginální roli. Tato teorie navíc předznamenala směr výzkumu
humoru až dodnes, kdy mu naopak kognitivní procesy vévodí (Martin, 2007). Ačkoliv není
konkrétní role kognice v humoru dosud vyhrazena, její význam v tomto kontextu je již dnes
prakticky nezpochybňován. Co se týče rozporu mezi teorií pouhého nesouladu a teorií rozřešení,
je zcela dobře možné, že je obojí platné, každé však u jiného druhu humoru (Martin, 2007; Suls,
1983).
18
Shrnutí
Všechny tři teorie přinášejí unikátní vhled do problematiky studia humoru, i přesto, že jsou
některé jejich koncepty již překonány. Lze říci, že každá teorie má svou oblast zájmu, kterou
se snaží osvětlit, a že si tyto teorie navzájem nemusí konkurovat, ale mohou být vnímány jako
komplementární (Martin, 2007; Raskin, 2012). Teorie nadřazenosti upozorňuje na fenomén
agrese, který ač zřejmě není esenciálním předpokladem humoru, je jeho častou součástí, a ať
už přímo či nepřímo v některých druzích humoru nejspíše sehrává roli. Teorie uvolnění klade
důraz na energický ráz humoru, jeho souvislost s fyziologickými změnami organismu a později
i s emočními prožitky. Teorie nesouladu se pak koncentruje na kognitivní zpracování humoru,
které je v podstatě podmínkou pro obě předchozí teorie. Poznatky z jednotlivých proudů dosud
vytvořily celistvější pohled na problematiku humoru, koncem 20. století se poté začala
pozornost více věnovat i oblastem, které byly dříve v rámci teorií spíše okrajové, a sice oblast
sociální, emoční a osobnostní (Martin, 2007).
Smysl pro humor
Pojem smysl pro humor lze poprvé nalézt v pramenech z 19. století (Wickberg, 1998).
V průběhu 18. století se začaly v rámci jazyka ustanovovat různé druhy smyslu, jako schopnosti
člověka vnímat a oceňovat jistý fenomén, příkladem je např. smysl pro morálku či smysl pro
krásu. V rámci těchto pojmů se objevil i předchůdce smyslu pro humor, tzv. smysl pro výsměch
či směšnost. Výraz smysl pro humor poté mohl vzniknout až v návaznosti na změnu vnímání
humoru jako takového, kdy se tento pojem nejen oprostil od významu fyziologicky daného
temperamentu, ale také od objektu smíchu, a začal se vázat na subjektivní prožívání (tamtéž;
viz. Vývoj pojmu humor).
V kontextu přetrvávajícího vlivu humanismu a nové konotace humoru jako
benevolentního bavení se lidskou nedokonalostí a nesoulady života se stal smysl pro humor ve
20. století velmi vyzdvihovanou a žádanou vlastností (Ruch, 1998). Ve druhé polovině 20.
století se v kontextu humanistické psychologie a později poté na přelomu 20. a 21. století
s nástupem pozitivní psychologie začal smysl pro humor vyzdvihovat jako přínosný pro
mentální i fyzické lidské zdraví (Martin, 2007).
Dnes je smysl pro humor obecně vnímán jako velmi pozitivní a žádaná vlastnost, podle
výzkumu Allporta z 60. let (cit. podle Martin a Lefcourt, 1984) úspěšně replikovaného
Lefcourtem a Martinem (1986) o sobě více jak 90 % respondentů uvedlo, že mají průměrný či
nadprůměrný smysl pro humor, což z logiky předpokládaného normálního rozložení smyslu
19
pro humor zřejmě neodpovídá realitě. Cann a Calhoun (2001) dále zjistili, že respondenti
asociovali nadprůměrný smysl pro humor s řadou dalších pozitivních vlastností (především
s kreativitou, přátelskostí, chytrostí a také s extraverzí a přívětivostí) a osoba s nadprůměrným
smyslem pro humor byla považována za více sociálně žádoucí než osoby s průměrným či
podprůměrným smyslem pro humor.
I přesto je však dnešní význam konceptu smyslu pro humor oproti původnímu pojetí
v 19. století dosti široký a nejasný a mohou jím být myšleny různé věci, ani v rámci vědeckého
zkoumání pak není operacionalizace smyslu pro humor jednotná (Ruch, 1998). Podle Hehla a
Ruche (1985) se mohou rozdíly ve smyslu pro humor vztahovat k chápání humoru, oceňování
humoru, ve vyjadřování humoru a v tvorbě humoru, dále pak zmiňují i motivaci vyhledávat
humor, v paměti ohledně humoru a tendenci používat humor jako obranný mechanismus.
V rámci této nejednoznačnosti navrhuje Martin (2007) přistupovat ke konceptu smyslu pro
humor jako k pojmu zahrnujícímu skupinu různých vlastností, nikoliv jako k jedné konkrétní
vlastnosti.
Individuální rozdíly ve smyslu pro humor
„Osobnostní přístup k humoru se snaží popsat, jak se lidé liší ve vnímání, interpretování a
užívání si humorných podnětů a ve schopnosti a stylu je produkovat“ (volně přeloženo podle
Ruch, 1998). Jako jeden z prvních pokusů zkoumat rozdíly ve smyslu pro humor bývá uváděn
výzkum Kambouropoulouvé z roku 1926 (Martin, 1998), ve kterém analyzovala deníkové
zápisy 70 studentek, které si měly zaznamenávat denní výskyt humorných prožitků. Dřívější
filosofové a teoretici zmínění v kapitole Humor ve filosofii a Hlavní teorie humoru se převážně
zabývali humorem obecně, v čem spočívá, jaké procesy zahrnuje a v jakých situacích se
objevuje, individuálním rozdílům se pak téměř nevěnovali (Martin, 1998). Přesto se z těchto
teorií někteří výzkumníci pokusili implikace pro individuální rozdíly vyvodit a následně je
empiricky ověřovali. Některé (z mého pohledu nejpodstatnější) z výsledků těchto studií jsou
zmíněny v kapitole Hlavní teorie humoru, jejich ucelenější přehled pak lze najít v Martinově
článku (1998).
Až do 80. let 20. století se potom výzkumy individuálních rozdílů týkaly především
oceňování různého druhu humoru a jejich podstatou bylo převážně hodnocení vtipů a
komiksových obrázků (Ruch, 1998b). Tyto výzkumy byly nejprve typicky deduktivního rázu a
vycházely z předpokladů postulovaných některým ze tří hlavních teoretických proudů (Martin,
2007). Ačkoliv jejich výsledky přinesly jistý vhled do daných teorií a zpochybnily či podpořily
20
některé jejich myšlenky, vzhledem k nedostatečné metodologii a nevalným či neznámým
psychometrickým vlastnostem nebylo možné vyvozovat z nich širší důsledky pro výzkum
smyslu pro humor (Ruch, 1992). Počínaje Eysenckem ve 40. letech se pak pro studium rozdílů
v oceňování humoru začala používat metoda faktorové analýzy (Martin, 2007). S osvojením
empiričtějších metod výzkumu pak byla umožněna konstrukce testů snažících se měřit rozdíly
ve smyslu pro humor. Tyto testy však byly zpočátku stále jednostranně zaměřené na hodnocení
humorných podnětů a ignorovaly ostatní aspekty smyslu pro humor. V polovině 70. let se poté
začaly k měření smyslu pro humor používat dotazníky, které se spíše koncentrovaly na rozdíly
v každodenním používání humoru (tamtéž).
Snaha měřit smysl pro humor
V této kapitole zmíním několik nejznámějších dotazníkových metod, pomocí kterých se
výzkumníci snažili zjišťovat rozdíly ve smyslu pro humor. Pro celkový přehled dosud
použitých testů doporučuji Ruchův seznam metod (1998b). Celkově bylo dodnes vytvořeno
více než 60 různých měřících nástrojů, nejhojněji zastoupené jsou dotazníky a testy oceňování
humorných podnětů, méně často se poté objevují metody deníkových záznamů, hodnocení
přátel či pozorování chování (Ruch, 2008). Mnoho z těchto metod má však podstatné limity,
některé byly použity pouze jednorázově v rámci jediné studie, obsahovaly různé metodologické
nedostatky nebo neměly dostatečně definovaný měřený konstrukt (tamtéž). Vzhledem
k nejednotnosti pojetí smyslu pro humor a různým metodologickým přístupům k jeho měření
považuji za problematické uvádět zde celková zjištění individuálních rozdílů, když byla získána
v kontextu odlišných strategií. Z toho důvodu budu nalezené rozdíly uvádět vždy v rámci
jednotlivých zmíněných testů, rozdíly týkající se duševního zdraví poté uvedu v samostatné
následující kapitole.
Sense of Humor Questionnaire
Sense of Humor Questionnaire sestrojil v polovině 70. let Svebak (1974) a byl tak jedním
z prvních výzkumníků, který se odklonil od využívání humorného materiálnu k měření humoru
a předznamenal tak následující éru obliby dotazníků (Martin, 2007). Sense of Humor
Questionnaire se skládá z 3 dimenzí – senzitivita k meta-zprávám (neboli k humoru), obliba
komických situací a vyjadřování veselosti (volně přeloženo), které Svebak vyvodil pomocí
faktorové analýzy ze svého předchozího výzkumu (1974b). Vzhledem k tomu, že dimenze
vyjadřování veselosti měla v pozdějších výzkumech velmi nízkou vnitřní konzistenci (Lefcourt
21
& Martin, 1986), vytvořil Svebak v roce 1996 novou, kratší a upravenou verzi, tzv. Sense of
Humor Questionnaire - 6. V této verzi byla vypuštěna nevyhovující dimenze vyjadřování
veselosti, počet položek zredukován na 6 (3 z dimenze meta-zpráv a 3 z obliby komických
situací) a škála začala být považována za jednodimenzionální s přijatelnou vnitřní konzistencí
(α > 0,80).
Co se týče individuálních rozdílů, za použití staré SHQ škály zjistily Deanerová a
McConathová (1993) na vzorku 129 vysokoškolských studentů, že vyšší skóry na dimenzích
senzitivity k humoru a obliby komických situací negativně souvisí s neuroticismem (r = -0,32,
r = -0,29, u obou p < 0,01) a dimenze senzitivity pak pozitivně s extraverzí (r = 0,27, p < 0,01),
mezi pohlavími nebyly nalezeny rozdíly. S využitím této škály byl také zjištěn rozdíl mezi
osobami žijícími ve městě a na venkově (Svebak, 1996), přičemž venkované měli průměrně
větší smysl pro humor (F(1, 990) = 156.01, p < 0,001, velikost účinku nebyla uvedena). Jako možné
vysvětlení uvádí Svebak větší tlak na konformitu u měšťanů.
Coping Humor Scale
Coping Humoe Scale byla vytvořena v roce 1983 Martinem a Lefcourtem specificky k měření
smyslu pro humor ve vztahu k zvládání stresu. Dotazník sestává ze 7 položek, které jsou
hodnoceny na 4 bodové Likertově škále. Vnitřní konzistence se neukázala jako nejlepší (α =
0,6 – 0.7), škála má nicméně dobrou test-retest reliabilitu (α = 0,8), poměrně silně koreluje
s hodnocením známých (r = 0,5, p < 0,001) (Martin a Lefcourt, 1986) a její validita byla
podpořena pozitivním (r = 0,5, p < 0,01) vztahem se schopností produkovat humorný monolog
ve stresové situaci, nicméně na malém vzorku (N = 25) (tamtéž).
Na vzorku 129 studentů škála pozitivně souvisela s extraverzí (r = 0,42, p < 0,01) a
negativně s neuroticismem (r = -0,35, p < 0,01), mezi pohlavími nebyly zjištěny rozdíly
(Deaner a McConatha, 1993).
Situational Humor Response Questionnaire
Situational Humor Response Questionnaire byl opět vytvořen Martinem a Lefcourtem (1984).
Cílem tohoto dotazníku bylo zachytit frekvenci a intenzitu prožívání humoru v různých
situacích (příjemných, nepříjemných, obvyklých i spíše neobvyklých). Dotazník se skládá z 18
popisů situací, na které respondent odpovídá na 5 bodové Guttmanově škále zda, a do jaké míry
by na danou situaci reagoval humorem. Součástí dotazníku jsou dále 3 otázky ohledně významu
humoru pro respondenta. Dotazník se ukázal mít přijatelné psychometrické vlastnosti, α = 0,70
– 0,83 (N = 497), test-retest reliabilita po jednom měsíci (N = 33) = 0,70 (Martin a Lefcourt,
22
1984). Co se týče validity, výsledek dotazníku středně pozitivně souvisel s mírou smíchu
respondentů (N = 38) při rozhovoru, s frekvencí (r = 0,3, p < 0,01) a s délkou smíchu (r = 0,46,
p < 0,001) (Martin a Lefcourt, 1986) a s frekvencí smíchu během dne (N = 80, r = 0,31, p <
0,001) (Martin a Kuiper, 1999). Hodnocení známých však výsledkům příliš dobře neodpovídalo,
hodnota korelace se sice pohybovala kolem 0,3, na vzorku 38 studentů však vyšla
nesignifikantní u žen a v další studii s 60 studenty u mužů (tamtéž).
Při použití dotazníku nebyly nalezeny rozdíly mezi muži a ženami (Martin a Lefcourt,
1984; Deckers a Ruch, 1992; Ruch a Deckers, 1993), jinak se dotazník ukázal na 2 vzorcích, 1.
sestávající ze 165 německých dospělých a 2. ze 118 amerických studentů středně pozitivně
souviset s extraverzí (r = 0,52; r = 0,36, u obou p < 0,01) a o něco méně také s psychoticismem
(u obou r = 0,26, p < 0,05), což ovšem autoři hodnotili spíše jako důsledek některých
nekonformních situací v dotazníku, kde může být smích pokládán za asociální a neempatický
(Ruch a Deckers, 1993). Dotazník pak také na vzorku 206 amerických studentů a 159
německých dospělých pozitivně souvisel s tendencí vyhledávání mimořádných zážitků (r =
0,52, r = 0,43, obojí p < 0,001), nejvíce se subškálou TAS (vyhledávání napětí a dobrodružství)
(Deckers a Ruch, 1992). V obou Deckersových a Ruchových výzkumech se pak skór na
dotazníku ukázal klesat s věkem (r = -0,28, p < 0,01).
State-Trait Cheerfulness Inventory
State-Trait Cheerfulness Inventory byl vytvořen v letech 1996 a 1997 Ruchem, Kohlerem a
Van Thrielem, přičemž autoři zároveň s konstrukcí dotazníků provedli replikační a validizační
studie na několika německých a amerických vzorcích dospělých a studentů (N každého vzorku
vždy vyšší než 100). Jedná se o sadu dvou dotazníků – jeden měřící aktuální stav a druhý trvalé
vlastnosti osob. Oba dotazníky se skládají z 3 dimenzí – veselosti, vážnosti a špatné nálady.
Veselost má umožňovat vznik humoru a vážnost a špatná nálada tomuto vzniku naopak
zabraňovat, podle očekávání spolu u obou dotazníků dimenze vážnosti a špatné nálady
pozitivně souvisí (pro rysový dotazník r = 0,24 – 0,36, p < 0,01; pro situační r = 0,36 - 0,56, p
< 0,01), a obě pak negativně souvisí s veselostí (rysový dotazník: vážnost r = -0,30 - -0,43,
špatná nálada r = -0,50 - -0,64, vše p < 0,001; situační dotazník: vážnost r = -0,41 - -0,59, špatná
nálada r = -0,56 - -0,66, p < 0,001). Situační dotazník obsahuje 10 položek v každé ze tří
dimenzí, rysový dotazník pak 20 položek v každé dimenzi, konkrétně se jedná o tvrzení
hodnocená na 4 bodové Likertově škále. Jednotlivé dimenze v obou dotaznících měly dobré
vnitřní konzistence (pro rysový α = 0,81 – 0,96; pro situační α = 0,85 – 0,84) a poměrně silně
pozitivně souvisely s hodnocením známých (průměrná korelace 3 známých: veselost r = 0,66,
23
vážnost r = 0,53, špatná nálada r = 0,62). Všechny dimenze u rysového dotazníku měly také
dobrou test-retest reliabilitu po 1 měsíci (N=48, veselost r = 0,85, vážnost r = 0,79, špatná
nálada r = 0,87, pro vše p < 0,001) (Lau, Chiesi, Hofmann, Ruch a Saklofske, 2019).
Na žádné z dimenzí obou dotazníků nebyl nalezen rozdíl mezi pohlavími, ale u obou
souvisel věk přes 40 let s vyšší mírou vážnosti (Ruch, Kohler a Van Thriel, 1996, 1997). U
rysového dotazníku na vzorku 104 italských studentů souvisela dimenze veselosti silně
pozitivně s extraverzí (r = 0,64, p < 0,001) a negativně s emocionalitou (r = -0,28, p < 0,001),
dimenze vážnosti pozitivně souvisela se svědomitostí (r = 0,39, p < 0,001) a otevřeností vůči
zkušenostem (r = 0,35, p < 0,001), dimenze špatné nálady pak negativně souvisela s extraverzí
(r = -0,47, p < 0.001) a přívětivostí (r = -0,31, p < 0,001) a pozitivně s emocionalitou (r = 0,43,
p < 0,001).
Shrnutí
Výše zmíněné dotazníky reprezentují různé přístupy ke smyslu pro humor a jejich výsledky je
tak obtížné přímo srovnávat. U všech dotazníků byl nicméně nalezen pozitivní vztah smyslu
pro humor s extraverzí a dále absence rozdílů mezi pohlavími. V rámci výzkumů s The
Situational Humor Response Questionnaire a State-Trait Cheerfulness Inventory byla dále
nalezena podpora pro vztah smyslu pro humor s věkem. Podobná zjištění za použití různých
měřících nástrojů naznačují, že by tyto faktory mohly skutečně sehrávat v rámci konstruktu
smyslu pro humor roli. Je však také možné, že extraverze ani věk nemusí souviset se smyslem
pro humor jako takovým, ale že zmíněné nástroje spíše zachycují extravertní vyjadřování
smyslu pro humor, ke kterému navíc mohou mít mladší lidé více příležitostí.
Smysl pro humor a zdraví
Jak jsem již zmínila v kapitole Smysl pro humor, v kontextu humanistické a později pozitivní
psychologie se začalo na smysl pro humor nahlížet jako na potenciálně zdraví přínosný
fenomén, a to v rámci zdraví psychického i fyzického (Martin, 2007). Ačkoliv teoretici jako
Maslow, Allport, Frankl nebo Peterson a Seligman vyzdvihovali efekt humoru na zdraví a tyto
teoretické předpoklady začaly být prověřovány empirickým výzkumem, Martin (2001, 2008)
došel při revidování existujících výzkumů k závěru, že jsou bohužel často metodologicky
nedostatečné a poskytují málo přesvědčivé výsledky. Morreall (2008a) také poukazuje na to,
že humor jako léčba a prevence různých psychologických neduhů, jako je např. stres a
depresivita, je v posledních dvou dekádách často využíván nejen v rámci psychologické praxe,
24
ale také řadou amatérských koučů, pro které se jedná o dobrý byznys, ani v jednom případě
však podle něj nejsou tyto intervence založené na humoru dostatečně podpořené výzkumy.
Podle Martina (2001, 2008) jsou nejčastějšími problémy existujících výzkumů celkově slabé
zjištěné vztahy, nezahrnutí kontrolních skupin, nedostatečné ošetření případných
intervenujících proměnných a používání různých měřících nástrojů, které, jak je patrné i
z předchozí kapitoly, často cílí na rozdílné aspekty smyslu pro humor. Výsledky některých
výzkumů jsou ovšem slibné a poukazují na možný přínos humoru pro zdraví psychické i fyzické,
pro získání přesvědčivější evidence je však dle Martina do budoucna nutné aplikovat ve
výzkumech kvalitnější metodologii a pokoušet se o konstrukci dalších nových metod, které by
byly schopné specifičtěji zaměřit různorodé aspekty smyslu pro humor (2007, 2008).
V následující části uvádím některá zjištění spojená s psychickým zdravím získaná s pomocí
výše zmíněných dotazníků.
Měření smyslu pro humor a psychické zdraví
S použitím Svebakova testu Sense of Humor Questionnaire bylo na malém vzorku 39 studentů
zjištěno, že dimenze senzitivity k humoru pozitivně souvisí se spokojeností osob s jejich
životními rolemi a vnímanou příjemností těchto rolí (r = 0,30, r = 0,35, u obou p < 0,05) (Kuiper,
Martin a Dance, 1992). V tomto výzkumu se dimenze senzitivity k humoru také ukázala jako
jediná přímo souviset s pozitivním afektem osob (r = 0,31, p < 0,05) oproti jiným měřícím
nástrojům (Situational Humor Response Questionnaire, Coping Humor Scale). Dimenze obliby
komických situací se zdála na malém vzorku 56 studentů moderovat vztah mezi negativními
životními událostmi a negativními náladami F(1, 55) = 6,43, p < 0,05, ΔR2
= 0,08, (Martin a
Lefcourt, 1983), u osob s nižším skórem na dimenzi byla korelace negativních životních
událostí a depresivity vyšší (r = 0,62, p < 0,001), než u osob s vyšším skórem (r = 0,29, p =
0,05), tento rozdíl vyšel nad hladinou statistické významnosti (p = 0,07), což ovšem autoři
přičítali použité split-half metodě. Podobné výsledky měly v tomto výzkumu i dotazníky
Situation Humor Response Questionnaire a Coping Humor Scale. S použitím SHQ-6 byla pak
na vzorku 1069 norských středoškoláků zjištěna souvislost škály s depresivitou F(6, 1063) =
184,6, p < 0,001, ΔR2
= 0,16 (Gotestam, Svebak a Jensen, 2008).
Coping Humor Scale na vzorku 129 studentů slabě negativně souvisela s depresivitou
(r = -0,19, p < 0,05) (Deaner a McConatha, 1993). Coping Humor Scale i Situational Humor
Response Questionnaire dále na vzorku 227 amerických studentů pozitivně souvisely se
sebevědomím (r = 0,35, p < 0,001, r = 0,22, p < 0,05) a negativně s vnímaným stresem (r = -
0,34, p < 0,001, r = -0,25, p < 0,01), s dysfunkčním sebehodnocením (r = -0,36, p < 0,001, r =
25
-0,21, p < 0,05) a vnímanými depresivními charakteristikami (r = -0,40, p < 0,001, r = 0,19, p
< 0,5) (Kuiper a Martin, 1993). Vztahy Coping Humor Scale byly celkově významnější, což
souvisí se specifickým zaměřením tohoto dotazníku na humor jako copingovou strategii,
zajímavé však je, že podobnu sílu vztahů měla v tomto výzkumu i Svebakova dimenze
senzitivity k humoru.
S využitím State-Trait Cheerfuness Inventory na vzorku 642 italských studentů byl také
podpořen vztah veselosti a pocitu duševní pohody (Lau, Chiesi a Saklofske, 2019), tento vztah
se ukázal být mediován resiliencí a moderován vážností (b = −0.37, t[638] = −3.33, p < .001).
Vztah veselosti a pocitu duševní pohody byl silnější při nižší míře vážnosti (b = 0,27), než při
střední (b = 0,22) či vysoké míře (b = 0,17). Při nižší míře veselosti však naopak znamenala
vyšší vážnost silnější vztah s resiliencí (rozdíl oproti střední a nižší míře vážnosti F(2, 94) =
9,06, p < 0,001, η2 = 0.16), což nasvědčuje tomu, že v případě nedostatku veselosti může
vážnost účinek veselosti kompenzovat, např. skrze racionální uvažování v případě psychické
nepohody.
Je třeba říci, že zmíněná zjištění jsou pouze ilustrační a rozhodně ne vyčerpávající,
ucelenější přehled výzkumů humoru v souvislosti se zdravím uvádí např. Martin (2007, 2008).
Tyto výsledky nicméně podporují existenci souvislosti mezi humorem a duševní pohodou.
Humor styles questionaire
Humor Styles Questionnaire (dále HSQ) byl vytvořen v roce 2003 Martinem a kolegy (Martin,
Puhlik-Doris, Larsen, Gray & Weir, 2003) pro účely lepšího výzkumu vlivu smyslu pro humor
na zdraví. Martin (2001) ve své předchozí review existujících výzkumů zjistil pouze velmi
omezený vztah mezi zdravím a nástroji měřícími smysl pro humor a za jednu z možných příčin
považoval nerozlišování mezi pozitivním a spíše negativním používáním humoru. Z toho
důvodu se pokusil sestrojit dotazník, který by zachycoval různé funkce humoru ve vztahu
k psychosociálnímu zdraví. Součástí článku mapujícího konstrukci HSQ bylo i několik
výzkumů zaměřených na souvislost dotazníku s dalšími konstrukty, výsledky prezentované
v této kapitoly tak pochází z výzkumu Martina et al. (2003).
Před konstrukcí dotazníku autoři prošli předešlou teoretickou a empirickou literaturu a
snažili se vyvodit různé funkce, které byly v minulosti humoru připisovány. V návaznosti na to
pak rozlišili humor podle toho, zda plní spíše intrapsychickou funkci, tedy funkci copingové
26
strategie osoby, nebo interpersonální funkci, kdy napomáhá navazování a udržování vztahů
s druhými. Další rozlišení se poté nachází mezi pozitivním humorem, který je tolerantní
k jedinci i jeho okolí, a negativním, nerespektujícím humorem, potenciálně škodlivým pro
jedince nebo jeho sociální vztahy. Kombinací těchto dvou rozlišení poté vzniká mřížka 4
různých typů humoru, pro přehlednost jdou uvedeny v tabulce 1.
Tabulka 1: Styly humoru podle HSQ
Pozitivní typ Negativní typ
Interpersonální funkce Afiliativní humor Sebeshazující humor
Intrapersonální funkce Sebepovzbuzující humor Agresivní humor
1) Afiliativní humor (afiliative humor) je pozitivní interpersonální typ, který označuje
spontánní přátelské vtipkování s okolím. Afiliativní humor může někdy obsahovat mírné
agresivní prvky ve formě škádlení, jeho cílem ovšem není druhého skutečné zesměšnit.
2) Sebepovzbuzující humor (selfenhancing humor) je intrapersonální pozitivní typ, jehož
podstatou je humorný náhled na život a schopnost nacházet a udržet si humor i v nepříznivých
situacích, a to nezávisle na přítomnosti druhých lidí. Tento typ tak odpovídá humoru jako
obrannému mechanismu ve Freudově pojetí.
3) Agresivní humor (aggressive humor) je intrapersonálním negativním typem, který spočívá
v používání humoru ke kritizování a manipulování druhých. Intrapersonální funkce tohoto typu
koresponduje s teorií nadřazenosti, kdy se osoba využíváním tohoto humoru snaží sama sebe
povznést na úkor ostatních. Do této kategorie tak spadá sarkasmus a extrémnější formy humoru
jako rasistický a sexistický humor. Autoři s tímto stylem asociují i nutkavé bezohledné
využívání humoru v nevhodných situacích.
4) Sebeshazující humor (selfdefeating humor) je interpersonálním negativním typem, jeho
podstatou je devalvování sama sebe za účelem pobavení ostatních a získání jejich náklonosti
nebo alespoň pozornosti. Autoři tento typ spojují i s používáním obranného mechanismu
27
popření, se zakrýváním skutečných, často negativních pocitů a s vyhýbáním se konstruktivnímu
řešení vlastních problémů.
Autoři ovšem zdůrazňují, že vytvořené typy nejsou oddělenými pevnými kategoriemi, ale že se
mohou částečně prolínat (viz např. agresivní prvky v afiliativním humoru).
Dotazník Humor Styles Questionnaire tedy sestává ze 4 dimenzí, 4-faktorovou strukturu
opakovaně potvrdila faktorová analýza, a každou dimenzi tvoří 8 položek, na které se odpovídá
pomocí 7 bodové Likertovy škály. Jednotlivé dimenze se na rozsáhlém vzorku 1195 osob
rozmanitého věku ukázaly mít přijatelnou vnitřní konzistenci (α = 0,77 – 0,81). Škály
afiliativního a sebepovzbuzujícího humoru spolu pozitivně souvisely (pro muže r = 0,33, pro
ženy r = 0,36, p < 0,001), stejně jako škály afiliativního a agresivního humoru (pro muže r =
0,28, pro ženy r = 0,22, p < 0,001), pozitivní vztah byl dále zjištěn i u agresivní a sebeshazující
škály (pro muže r = 0,22, pro ženy r = 0,23, p < 0,001). Slabý vztah byl pak nalezen i mezi
sebepovzbuzujícím humorem a agresivním a sebeshazujícím humorem, jejich signifikance však
byla nižší a autoři se domnívali, že může být způsobena velkým vzorkem. Tyto vztahy škál
nicméně odpovídají předpokladu autorů, že se jednotlivé vytvořené typy humorů do jisté míry
prolínají. S použitím vzorku 179 osob se všechny škály také ukázaly mít dobrou test-retest
reliabilitu po jednom týdnu (r = 0,80 – 0,85, p < 0,001).
Na vzorku 1195 osob byly zjištěny rozdíly mezi pohlavími u škály agresivního (M muži
= 32,3, M ženy = 26,3, t(1193) = 12,20, p < 0,001) a sebeshazujícího humoru (M muži = 27,8,
M ženy = 24,5, t(1193) = 6,09, p < 0,001), svědčící o tom, že muži mají zřejmě větší tendenci
používat negativní styly humoru než ženy. Na vzorku 588 osob se ukázaly i rozdíly s ohledem
na věk, osoby mladší než 19 let skórovali výše na škálách afiliativního (F(1, 584) = 51,8, p <
0,001) a agresivního humoru (F(1, 584) = 72,32, p < 0,001) oproti osobám starším 25 let, rozdíl
v afiliativním humoru však může být podle autorů způsoben nižší mírou socializace starších
lidí. (U žádných z výše zmíněných testů však autoři již neuvádí velikost účinku.)
Na vzorku 165 studentů byl dále ověřován vztah HSQ s měřícími nástroji popsanými
v kapitole Snaha měřit smysl pro humor. Situational Humor Response Questionnaire koreloval
s afiliativní (r = 0,27, p < 0,001) a především sebepovzbuzující škálou (r = 0,43, p < 0,001).
Coping Humor Scale opět souvisel nejvíce s sebepovzbuzující škálou (r = 0,55, p < 0,001), dále
pak s afiliativní (r = 0,33, p < 0,001) a méně také s agresivní škálou (r = 0,21, p < 0,01). Sense
of Humor Questionnaire-6 nejsilněji souvisel s afiliativním humorem (r = 0,54, p < 0,001) a
dále s sebepovzbuzujícím humorem (r = 0,45, p < 0,001). V rámci dotazníku State-Trait
Cheerfulness Inventory souvisely silně s dimenzí veselosti škály afiliativního (r = 0,65, p <
28
0,001) a sebepovzbuzujícího humoru (r = 0,55, p < 0,001). Dimenze vážnosti poté negativně
souvisela nejvíce se škálou agresivního (r = -0,41, p < 0,001) a poté se škálou afiliativního
humoru (r = -0,31, p < 0,001). Nakonec dimenze špatné nálady negativně souvisela se škálou
sebepovzbuzujícího (r = -0,37, p < 0,001) a afiliativního humoru (r = -0,33, p < 0,001) a
pozitivně se škálou sebeshazujícího humoru (r = 0,28, p < 0,01). Z těchto vztahů je patrné, že
tyto dříve používané škály zachycovaly téměř výhradně jen pozitivní typy humoru, a rozlišení
potenciálně maladaptivních stylů humoru je skutečně novým přínosem HSQ (Martin et al.,
2003).
Při zkoumání vztahů s dimenzemi Big Five škály afiliativního a sebepovzbuzujícího
humoru pozitivně korelovaly s extraverzí (r = 0,47, r = 0,28, obojí p < 0,001), zbylé dvě škály
pak s extraverzí nesouvisely. Agresivní a sebeshazující humor naopak negativně korelovaly se
svědomitostí (r = -0,37, r = -0,34, obojí p < 0,001) a přívětivostí (r = -0,59, p < 0,001, r = -0,23,
p < 0,01), pozitivní typy humoru pak s těmito konstrukty nesouvisely. Agresivní a sebeshazující
humor pak podle předpokladů pozitivně souvisely s neuroticismem (r = 0,21, p < 0,05, r = 0,35,
p < 0,001), kdyžto sebepovzbuzující humor s ním koreloval negativně (r = -0,37, p < 0,001).
Otevřenost vůči zkušenosti pak pozitivně souvisela pouze s afiliativním a sebepovzbuzujícím
humorem (r = 0,23, p < 0,01, r = 0,27, p < 0,001). Tato zjištění tak z velké části podpořila
předpoklady autorů ohledně funkce jednotlivých škál, ale také ohledně přínosu rozdělení škál
v HSQ, především zahrnutí negativních druhů humoru. Předchozí nástroje totiž vždy souvisely
s extraverzí a ve srovnání s HSQ se tak zdají zachycovat (s výjimkou Coping Humor Scale)
především afiliativní typ humoru (Martin et al., 2003).
Autoři dále porovnávali dotazník s řadou nástrojů měřících konstrukty spojené
s psychickým zdravým a duševní pohodou. S dotazníkem měřícím pocit duševní pohody podle
očekávání nejsilněji souvisela škála sebepovzbuzujícího humoru (r = 0,46, p < 0,001),
negativně s ním poté souvisela škála sebeshazujícího humoru (r = -0,24, p < 0,05).
Sebepovzbuzující škála dále nejvíce souvisela se sebevědomím (r = 0,28, p < 0,001) a jako
jediná s optimismem (r = 0,32, p < 0,01). Se sebevědomím poté souvisela i škála afiliativního
humoru (r = 0,21, p < 0,001) a negativně škála sebeshazujícího humoru (r = -0,36, p < 0,001).
Afiliativní a sebepovzbuzující škála pak negativně souvisely s úzkostností (r = -0,27 a r = -0,40,
oboje p < 0,001) a depresivitou (r = -0,22 a r = -0,33, oboje p < 0,001). Škála sebeshazujícího
humoru naopak s obojím souvisela pozitivně (u úzkostnosti r = 0,26, u depresivity r = 0,24,
oboje p < 0,001). Škála agresivity pak navzdory očekávání nesouvisela s žádným měřeným
konstruktem.
29
Vzhledem k těmto zjištěním, které se (s výjimkou agresivní škály) ukázaly být
v souladu s teoretickými předpoklady, a vzhledem k tomu, že se HSQ celkově ukázal
vysvětlovat významnější část rozptylu než předchozí dotazníky (11,8 % oproti 6,6 % 3 škál
dohromady), se tento dotazník jeví jako slibný nástroj pro výzkum smyslu pro humor a jeho
souvislostí s psychickým a fyzickým zdravím. Zřejmě se mu daří přidávat inkrementální
validitu k dříve využívaným měřícím nástrojům a jeho použití pro tyto účely je tak přínosnější.
Cíl práce
Vzhledem k výše zmíněným výsledkům získaným pomocí HSQ se domnívám, že by adaptace
dotazníku do českého jazyka mohla být užitečná pro tuzemský výzkum duševní pohody a
případně i pro terapii. Seznámení se s myšlenkou 4 různých druhů humoru a s jejich rozdílnými
souvislostmi s psychickým zdravím by mohlo vést k lepšímu porozumění klientovi a cílenější
intervenci. Ačkoliv je směr vztahu mezi druhy humoru a duševní pohodou zatím neznámý, další
výzkumná činnost s využitím HSQ by mohla objasnit, zda je možné skrze změnu v používání
humoru ovlivnit i duševní prožívání. V rámci své práce jsem se proto rozhodla vytvořit překlad
tohoto dotazníku a prověřit jeho vlastnosti. Chtěla jsem dále zjistit, zda a do jaké míry se
preference určitého stylu humoru projeví ve vkusu respondentů ohledně humoru, a to konkrétně
humoru přítomného na sociálních sítích. Pro mou generaci jsou dnes sociální sítě nedílnou
součástí každodenního života a styl humoru, kterým se zde lidé zabývají, by v kontextu
zjištěných vztahů škál HSQ s konstrukty psychického zdraví mohl souviset s jejich pocitem
duševní pohody.
30
Metoda
Cílem mého výzkumu bylo převedení dotazníku Humor Styles Questionaire (Martin et al.,
2003) do českého jazyka a ověřit psychometrické vlastnosti této české verze. Dále jsem se
pokoušela zjistit, zda výsledné skóry na jednotlivých škálách HSQ korespondují s oceňováním
různého druhu humoru, konkrétně internetových vtipů, tzv. memů (tedy zda např. lidé s vyšším
skóre na škále sebepovzbuzujícího humoru budou hodnotit vtipy, které svým obsahem
odpovídají tomuto druhu humoru, jako zábavnější oproti ostatním vtipům.) Hypotéza č. 1 tedy
zní: Český překlad HSQ bude mít obdobné psychometrické vlastnosti, jako originální anglická
verze. Hypotéza č. 2: Vyšší skóre na jednotlivých škálách humoru v HSQ bude pozitivně
korelovat s vnímanou zábavností memů odpovídajících danému typu humoru.
Výzkum jsem prováděla pomocí internetového dotazníku, který se skládal ze dvou
demografických otázek (pohlaví a věk), do češtiny přeloženého dotazníku HSQ a dále z části,
ve které měli respondenti za úkol hodnotit zábavnost několika desítek internetových memů.
Cílovou populací výzkumu byli stálí či bývalí vysokoškolští studenti ve věku 18 – 29 let,
dotazník jsem proto distribuovala do několika facebookových skupin sdružujících studenty
různých oborů.
Tvorba dotazníku
HSQ
Znění anglických položek jsem převzala z Martinova původního výzkumu věnujícímu se
konstrukci HSQ (Martin et al., 2003). Ke všem položkám byly vytvořeny tři alternativní české
překlady, jeden mnou a další dva studentkami anglického jazyka. Finální znění položek jsem
vytvořila srovnáváním těchto tří překladů, přičemž jsem se snažila docílit co nejpřesnějšího
významu a zároveň co nejpřirozenější české formulace. V případě nejistoty jsem překlad dále
konzultovala se studentkami angličtiny. Funkčnost překladu jsem poté ověřovala pilotním
výzkumem. Místo původní 7 bodové Likertovy škály jsem se rozhodla využít pouze 4 bodovou,
vzhledem k tomu, že delší škála neznamená automaticky lepší diferenciaci. Také jsem ve škále
nevyužila střední hodnotu, abych zabránila nediferencovanosti a přiměla respondenty ke
zvolení některé možnosti. Respondenti mohli nicméně kdykoliv na jakoukoliv z otázek
neodpovědět.
31
Memy
K ověřování vztahu HSQ a oceňování humoru jsem se rozhodla použít právě memy, protože
jsem je považovala za jednu z nejčastějších a nejpřirozenějších forem vtipů mezi studenty.
Abych zabránila intervenci dalších proměnných do hodnocení memů, rozhodla jsem se použít
jako společné téma memy z běžného studentského života, ke kterým, jak jsem předpokládala,
by měli mít všichni studenti zhruba stejně blízko bez ohledu na osobní vkus či obor studia.
Nejprve jsem se pokusila shromáždit co největší položkovou banku memů, přičemž
jsem čerpala především z různých facebookových stránek a skupin věnujících se studentskému
životu a sdílení memů, dále jsem se memy snažila dohledat na stránkách googlu a pinterestu.
Rozhodla jsem se použít memy v anglickém jazyce, neboť dohledatelné množství studentských
memů v češtině bylo značně omezené, navíc se převážně jednalo o ne vždy zcela podařené
překlady původních anglických memů. Předpokládala jsem, že pro vysokoškolské studenty,
kteří dnes mají všichni povinnou základní znalost angličtiny, nebude porozumění prostému
anglickému textu problémem.
V dalším kroku jsem se snažila rozřadit memy do jednotlivých kategorií humoru podle
HSQ (afiliativní, sebepovzbuzující, agresivní a sebeshazující), v případě nejistoty jsem memy
konzultovala s okolím. Memy, které mi přišly pro účely dotazníku nejvhodnější (tzn., působily
srozumitelněji, vtipněji a jejich obsah jasněji spadal do jedné z kategorií) jsem se dále rozhodla
prověřit v pilotním výzkumu.
Pilotní výzkum
Pilotní výzkum se skládal ze dvou oddělených dotazníků vytvořených v softwaru Qualtrics,
jeden byl tvořen překladem HSQ a druhý několika desítkami randomizovaných memů, oba pak
obsahovaly 2 demografické otázky stejné jako u finálního dotazníku.
Pilotní výzkum HSQ
Vzorek tvořilo 61 stálých či bývalých studentů ve věku 18 – 29 let, 47 žen (77%) a 14 mužů
(23%), obě pohlaví s průměrným věkem 22 let. Na datech jsem provedla položkovou analýzu
v softwaru jamovi. Většina položek vykazovala známky zešikmení, častěji zleva, ale některé i
zprava. Silné zešikmení zleva se objevilo především u položek škály afiliativního humoru,
kdežto zešikmení zprava u položek agresivního humoru. Tento jev dával teoreticky smysl,
32
neboť položky afiliativního humoru se de facto ptají na používání humoru jako takového, a
tudíž se dá snadno předpokládat, že se s nimi většina lidí ztotožní. U agresivního humoru pak
může hrát roli sociální žádoucnost, kdy otázky na shazování druhých a výsměch mohou
v respondentovi velmi snadno vyvolat negativní konotace. V souladu s tím popularita všech
afiliativních položek byla větší než 0,5, polovina položek vykazovala popularitu vyšší než 0,8
a dvě nejzešikmenější položky pak vyšší než 0.9. Škály agresivního a sebesrážejícího humoru
celkově vykazovaly nižší popularitu ve srovnání s položkami afiliativního a
sebepovzbuzujícího humoru.
V dalším kroku jsem testovala vnitřní konzistenci jednotlivých škál. U všech škál byla
vnitřní konzistence dobrá (α = 0,79 – 0,84). Většina všech položek dobře korelovala se zbytkem
své škály (r > 0.5). S výjimkou afiliativního humoru se však také ve všech škálách vyskytly
položky (celkem 5), které se zbytkem škály korelovaly méně než 0.4 a mírně zhoršovaly její
vnitřní konzistenci. Jako nejproblematičtější se ukázala položka sebepovzbuzující škály SP 8 „Nepotřebuji
být s ostatními lidmi, abych se bavil/a, obvykle si dokáži najít něco k smíchu, i
když jsem sám/sama.“, která zhoršovala vnitřní konzistenci z 0,83 na 0,79 a se zbytkem škály
korelovala pouze minimálně (r = 0,13).
U všech položek, které se v pilotním výzkumu ukázaly jako problematické, jsem
překontrolovala jejich české znění a znovu je porovnávala s alternativními překlady. Původní
překlady se mi však stále zdály jako dobře odpovídající anglickému znění položek. Zvažovala
jsem použití mírnějších formulací u silněji zešikmených položek (např. odebrání slova
„nikdy“ z položky AG 2 „Druzí lidé nejsou nikdy dotčeni nebo zraněni mým smyslem pro
humor“), ale vzhledem k tomu, že v angličtině byl dotazník běžně používán v této formě a
nebyla jsem si vědoma rozdílné konotace slova „nikdy“ v českém a anglickém jazyce, nakonec
jsem se rozhodla dostát původnímu znění a vyzkoušet dotazník bez modifikací na větším
vzorku.
Pilotní výzkum memů
V tomto dotazníku měli respondenti za úkol ohodnotit zábavnost celkem 118 memů na
Likertově škále 1 - 4 (1 = není zábavné, 4 = zábavné), u všech memů byla také přítomná
možnost „nerozumím tomu“ (= 0) pro případ problémů s porozuměním angličtině nebo pro
případ nepochopení vtipu v memu obsaženém.
Respondenty byli opět stálí či bývalí studenti (N = 54) ve věku 18 – 29 let, M = 22,36 (SD =
2,16), přičemž ženy tvořily 70 % (N = 38) a muži 30 % (N = 16). Na výsledných datech jsem
33
opět provedla položkovou analýzu, prověřila jsem vnitřní konzistenci podle předpokládaných
škál humoru, do kterých jsem se předtím pokusila memy rozřadit, a vytvořila korelační matici
memů. Z celkového množství jsem se snažila vybrat ty memy, které v rámci jedné škály
vzájemně vykazovaly nejlepší vnitřní konzistenci a zároveň co nejméně souvisely s ostatními
škálami. Tímto způsobem jsem vybrala 11 memů ze škály afiliativního, agresivního a
sebeshazujícího humoru a 9 ze škály sebepovzbuzujícího humoru.
Výzkum
Finální dotazník tak sestával ze dvou demografických otázek, dále ze 42 vybraných
randomizovaných memů a z českého překladu HSQ. Memy jsem v dotazníku uvedla jako první,
aby případná identifikace druhů humoru v HSQ respondenty neovlivnila v jejich následném
hodnocení.
Vzorek a chybějící hodnoty
Dotazník vyplnilo 259 studentů, z toho 194 žen (75 %) a 65 mužů (25 %), průměrný věk byl
22,65 let (SD = 2,14) (ženy M = 22,43, SD = 1,91 muži M = 23,34, SD = 2,65), celkem 18
respondentů věk neuvedlo. Několik respondentů vyplnilo pouze 1 z dotazníků (3 pouze
dotazník z memů a 1 pouze HSQ), jejich data tak nebylo možné využít pro zjištění vztahu mezi
HSQ a memy, využila jsem je však k analýzám jednotlivých dotazníků. V rámci HSQ jsem dále
vyřadila z dalších analýz krom té položkové respondenta, kterému chybělo 7 položek (22 %
dotazníku). Chybějící odpovědi se jinak v datech objevovaly pouze zřídka a náhodně a
domnívám se tak, že se jednalo pouze o omylem přeskočené položky a nepovažovala jsem je
tudíž za problém. V rámci dotazníku memů se však vyskytlo několik osob, které neporozuměly
většímu množství položek. Rozhodla jsem se tolerovat neporozumění max. v 10 % případů,
tudíž u čtyř memů. Musela jsem tak vyřadit celkem 11 respondentů z dalších analýz, abych
zabránila zkreslení výsledků, jejich vyplněná hodnocení jsem nicméně využila k analýze
jednotlivých memů. Velikost vzorku se tak pro jednotlivé analýzy mírně liší a vzorek využit ke
zjištění vztahu obou dotazníků je menší než ten použitý k ostatním analýzám.
Výsledky
Data jsem analyzovala v softwaru jamovi. U HSQ i dotazníku z memů jsem udělala položkovou
analýzu a t-testy kvůli zjištění případných rozdílů mezi pohlavími, dále jsem u obou škál
ověřovala 4-faktorovou strukturu pomocí konfirmační faktorové analýzy. Nakonec jsem
prověřila vzájemný vztah obou škál vytvořením korelační matice.
34
HSQ
V rámci deskriptivních statistik vykazovaly některé položky zešikmení (převážně zleva) a těžší
či lehčí konce. Nejvíce zleva zešikmené byly položky afiliativní škály, svědčící o nejvyšší
popularitě těchto položek v rámci dotazníku. Škály se ukázaly mít ne vždy zcela nejlepší, avšak
přijatelnou vnitřní konzistenci (α = 0,76 – 0,84). Vyšších hodnot dosahovala Cronbachova α u
afiliativního a sebeshazujícího humoru (α = 0,83 a α = 0,84), o něco horší vnitřní konzistenci
měly škály sebepovzbuzujícího a agresivního humoru (α = 0,77 a α = 0,76). Hodnoty vnitřní
konzistence škál byly celkově velmi podobné hodnotám získaným Martinem a kolegy (2003)
při konstrukci originálního dotazníku. Pouze škála sebepovzbuzujícího humoru měla oproti
originálu o poznání horší konzistenci (originální α = 0,80).
V tabulkách 1-4 jsou uvedeny vztahy jednotlivých položek se škálami. U afiliativního
humoru korelovaly všechny položky dobře se zbytkem škály, nejnižší korelaci zde měla
položka AF 3: „Zřídkakdy druhé lidi rozesměji vykládáním vtipných historek o sobě.“ (r = 0,48) a
odebráním žádné z položek se konzistence nezlepšila. U sebepovzbuzující škály byly korelace
položek se škálou nižší, jako nejhorší se opět ukázala položka SP 8: „Nepotřebuji být s ostatními
lidmi, abych se bavil/a, obvykle si dokáži najít něco k smíchu, i když jsem sám/sama.“, která byla
problematická již v pilotáži a ani na větším vzorku se její vlastnosti nezlepšily. Nyní sice přímo
nezhoršovala vnitřní konzistenci škály, nicméně jí ani nezlepšovala. Podobně tomu bylo i u
agresivního humoru, zde zůstala po odebrání nejhůře korelující položky AG 7: „Když někoho
nemám rád/a, často používám humor nebo popichování, abych ho shodil/a.“ (r = 0.33) Cronbachova
α stejná, došlo jen k drobnému snížení McDonaldovy ω, potenciální odebrání položky ze škály
by tak nemělo význam. Škála sebeshazujícího humoru měla celkově nejlepší vnitřní konzistenci,
krom dvou položek byly vždy korelace se zbytkem škály vyšší než 0.5. Po odebrání nejhůře
korelující položky SS 7: „Když mám problémy nebo jsem nešťastný/á, často to zakrývám
vtipkováním, takže ani mí nejbližší přátelé nevědí, jak se skutečně cítím.“ (r = 0,34) došlo
k drobnému zlepšení obou ukazatelů vnitřní konzistence.
35
Tabulka 1: Reliabilita položek afiliativní škály
if item dropped
item-rest correlation Cronbach's α McDonald's ω
1. AF 1* 0,55 0,80 0,80
2. AF 2 0,60 0,79 0,80
3. AF 3* 0,48 0,81 0,81
4. AF 4 0,53 0,80 0,80
5. AF 5* 0,65 0,78 0,79
6. AF 6 0,53 0,80 0,80
7. AF 7* 0,48 0,81 0,81
8. AF 8* 0,52 0,80 0,81
AF = afiliativní škála
*značí reverzní položky
Tabulka 2: Reliabilita položek sebepovzbuzující škály
if item dropped
item-rest correlation Cronbach's α McDonald's ω
1. SP 1 0,46 0,73 0,74
2. SP 2 0,39 0,75 0,75
3. SP 3 0,65 0,70 0,70
4. SP 4 0,38 0,75 0,75
5. SP 5 0,54 0,72 0,72
6. SP 6* 0,39 0,74 0,75
7. SP 7 0,51 0,72 0,73
8. SP 8 0,34 0,75 0,76
SP = sebepovzbuzující škála
*značí reverzní položky
Tabulka 3: Reliabilita položek agresivní škály
if item dropped
item-rest correlation Cronbach's α McDonald's ω
1. AG 1 0,45 0,73 0,74
2. AG 2* 0,47 0,73 0,73
3. AG 3 0,48 0,73 0,73
4. AG 4* 0,51 0,72 0,73
5. AG 5 0,36 0,75 0,75
6. AG 6* 0,49 0,72 0,73
7. AG 7 0,33 0,75 0,76
8. AG 8* 0,54 0,72 0,72
AG = agresivní škála
*značí reverzní položky
36
Tabulka 4: Reliabilita položek sebeshazující škály
if item dropped
item-rest correlation Cronbach's α McDonald's ω
1. SS 1 0,54 0,82 0,83
2. SS 2 0,71 0,80 0,81
3. SS 3 0,62 0,81 0,82
4. SS 4* 0,59 0,82 0,83
5. SS 5 0,71 0,80 0,81
6. SS 6 0,47 0,83 0,84
7. SS 7 0,34 0,85 0,85
8. SS 8 0,61 0,82 0,83
SS = sebeShazující škála
*značí reverzní položky
Celkově lze říci, že vlastnosti položek HSQ se až na výjimky zdají být uspokojivé. Všechny
položky se svými škálami korelují alespoň hodnotou r > 0,3, ve většině případů silněji.
Konzistenci škály narušovala pouze jedna položka, a to minimálně.
V tabulce 5 je pak uvedena korelační matice jednotlivých škál. Nejvýše spolu korelují škály
agresivního a sebeshazujícího humoru (r = 0,36; p < 0,001), nejméně spolu naopak souvisí
škály humoru agresivního a sebepovzbuzujícího (r = 0,19, p < 0,01). Vztahy škál jsou podobné
vztahům zjištěným v originálním dotazníku, výjimkou je škála sebeshazujícího humoru, která
v mém překladu oproti originálu celkově více souvisí s ostatními škálami, nejvýraznější je
rozdíl ve vztahu k afiliativnímu humoru, kde v původní studii nevyšel žádný vztah (r = 0,27, p
< 0,001 vs. r = 0,06, p > 0,5).
Tabulka 5: Korelační matice škál
Correlation Matrix
1. AF 2. SP 3. AG 4. SS
1. AF — 0,32 *** 0,25 *** 0,27 ***
2. SP — 0,19 ** 0,23 ***
3. AG — 0,36 ***
4. SS —
AF = afiliativní škála, SP = sebepovzbuzující
škála, AG = agresivní škála, SS = sebeshazující
škála
** p < 0,01, *** p < 0,001
37
Výsledky celých škál vykazovaly přibližně normální rozložení a to i pro obě pohlaví zvlášť.
Průměrné zastoupení stylů humoru ve vzorku se ukázalo obdobné, jako u anglického originálu,
nejvyššího průměrného skóre dosahovali respondenti na škále afiliativního humoru (M = 25,59,
SD = 4,06), poté následoval sebepovzbuzující humor (M = 21,42, SD = 4,29), agresivní humor
(M = 19,16, SD = 4,40) a sebeshazující humor (M = 18,58, SD = 5,13). Tyto výsledky
odpovídají skutečnosti, že škála afiliativního humoru je velmi obecná a lze říci, že měří
celkovou tendenci oddávat se humoru ve společnosti, což může bez potíží zahrnovat i agresivní
a sebeshazující formy humoru (viz kapitola Humor Styles Questionnaire).
Výsledky škál, jsem prověřila i u jednotlivých pohlaví zvlášť. Rozdíly v průměrných hodnotách
mezi muži a ženami jsou malé, největší rozdíl o 3,48 bodů ve prospěch mužů se vyskytl u škály
agresivního humoru. Průměry na afiliativní a sebepovzbuzující škále se lišily jen o několik
desetin. Na všech škálách přesto skórovali výše muži. Pro zjištění významu těchto rozdílů jsem
provedla nezávislé t-testy u všech škál. Jako signifikantní vyšly rozdíly u škály agresivního (M
muži = 21,78, M ženy = 18,30, t(253) = -5,77, p < 0,01, d = -0,84) a sebeshazujícího humoru
(M muži = 20,25, M ženy = 18,04, t(253) = -3,02, p < 0,01, d = -0,44). Vzhledem k tomu, že
testy normality poukazovaly u všech škál kromě sebepovzbuzující na možné porušení normality
rozložení a u agresivní i možné porušení homogenity rozptylu, provedla jsem i robustní t-test,
jeho výsledky však byly obdobné.
Konfirmační faktorová analýza HSQ
Na datech jsem dále ověřovala 4-faktorovou strukturu (1 faktor odpovídá jednomu druhu
humoru) pomocí konfirmační faktorové analýzy, výsledky jsou uvedeny v tabulce 6. Čtyři
faktory se jevily jako adekvátní i při inspekci eigenvalues a scree plotu (1. faktor dosahoval
hodnoty 5,48, 2. faktor 2,30, 3. faktor 1,52, 4. faktor 1,38, 5. faktor poté 0,48). Tento model
uspokojivě seděl na data, χ2
test vyšel sice signifikantní, ovšem to bylo pravděpodobně
způsobeno větším vzorkem, vzhledem k tomu, že má tento test tendenci vycházet u větších
vzorků signifikantní bez ohledu na adekvátnost modelu. Ostatní ukazatele vypovídaly o
přijatelné shodě modelu s daty, CFI = 0,86, TLI = 0,85, RMSEA = 0,05 s 90% CI (0,05:0,06).
Krom tří položek byly faktorové náboje větší než 0,4, u většiny položek pak větší než 0,5.
Všechny faktory spolu pozitivně korelovaly, nejtěsnější byl vztah mezi faktorem agresivního a
sebeshazujícího humoru (r = 0,42, p < 0,001). Vzhledem k tomu, že položky s nejmenším
faktorovým nábojem - AG 7, SS 7 a SP 8 byly shledány jako problematické už v rámci
38
deskriptivních statistik, rozhodla jsem se je na zkoušku vyřadit z modelu a sledovat, zdali dojde
ke zlepšení korespondence s daty. Ta se však ve výsledku nezlepšila, jedinou změnou bylo
zvýšení RMSEA na 0,06, vezmu-li v potaz i minimální vliv na reliabilitu škál, tyto položky
celkově působí poněkud přebytečně.
39
Tabulka 6: Konfirmační faktorová analýza HSQ
Factor Loadings
Factor Indicator Estimate SE Z P Stand. Estimate
AF 1. AF 1* 0,42 0,04 10,25 < 0,001 0,62
2. AF 2 0,55 0,05 10,79 < 0,001 0,65
3. AF 3* 0,42 0,05 7,90 < 0,001 0,50
4. AF 4 0,37 0,04 10,06 < 0,001 0,62
5. AF 5* 0,70 0,06 12,60 < 0,001 0,73
6. AF 6 0,42 0,04 10,33 < 0,001 0,63
7. AF 7* 0,37 0,04 9,00 < 0,001 0,57
8. AF 8* 0,50 0,05 9,20 < 0,001 0,58
SP 1. SP 1 0,43 0,05 8,46 < 0,001 0,55
2. SP 2 0,33 0,05 6,52 < 0,001 0,43
3. SP 3 0,73 0,06 12,88 < 0,001 0,77
4. SP 4 0,40 0,06 6,14 < 0,001 0,41
5. SP 5 0,63 0,06 10,81 < 0,001 0,66
6. SP 6* 0,39 0,06 6,88 < 0,001 0,46
7. SP 7 0,55 0,06 9,81 < 0,001 0,61
8. SP 8 0,28 0,06 5,10 < 0,001 0,35
AG 1. AG 1 0,43 0,06 7,60 < 0,001 0,50
2. AG 2* 0,45 0,05 8,32 < 0,001 0,54
3. AG 3 0,53 0,06 9,16 < 0,001 0,59
4. AG 4* 0,61 0,06 9,46 < 0,001 0,61
5. AG 5 0,43 0,06 6,89 < 0,001 0,46
6. AG 6* 0,51 0,06 9,12 < 0,001 0,59
7. AG 7 0,34 0,06 5,41 < 0,001 0,37
8. AG 8* 0,57 0,06 9,80 < 0,001 0,62
SS 1. SS 1 0,50 0,05 9,28 < 0,001 0,56
2. SS 2 0,83 0,06 14,96 < 0,001 0,81
3. SS 3 0,65 0,05 11,84 < 0,001 0,68
4. SS 4* 0,63 0,05 12,11 < 0,001 0,70
5. SS 5 0,73 0,05 14,51 < 0,001 0,79
6. SS 6 0,40 0,05 7,47 < 0,001 0,47
7. SS 7 0,36 0,07 5,46 < 0,001 0,35
8. SS 8 0,58 0,05 11,19 < 0,001 0,66
AF = afiliativní škála; SP = sebepovzbuzující škála; AG = agresivní škála; SS = sebeshazující škála
*Značí reverzní položky
40
Položky s horšími vlastnostmi
Položky SS 7 ze sebeshazující škály („Když mám problémy nebo jsem nešťastný/á, často to
zakrývám vtipkováním, takže ani mí nejbližší přátelé nevědí, jak se skutečně cítím.“) a SP 8 ze
sebepovzbuzující škály („Nepotřebuji být s ostatními lidmi, abych se bavil/a, obvykle si dokáži
najít něco k smíchu, i když jsem sám/sama.“) mírně zhoršovaly vnitřní konzistenci svých škál a
spolu s položkou AG 7 z agresivní škály („Když někoho nemám rád/a, často používám humor
nebo popichování, abych ho shodil/a.“) měly také nejnižší faktorové náboje. V originálním
výzkumu konstrukce HSQ nebyly uvedeny korelace jednotlivých položek se škálou, jejich
vztah ke škále bylo nicméně možné vyčíst z uvedených faktorových nábojů. Položky SS 7 i SP
8 měly obě v rámci své škály nižší faktorový náboj, jejich horší vlastnosti tak zřejmě nebyly
specifikem překladu. U SS 7 mi horší souvislost se škálou dává vzhledem k jejímu obsahu
smysl, jako jediná ze škály totiž mluví o ukrývání skutečných emocí za humor, zbytek škály se
oproti tomu zabývá pouze tím, zdali je respondent přespříliš terčem vlastního a cizího humoru.
U položky SP 8 pak může odlišnost položky způsobovat explicitní vyjádření toho, že
respondent nepotřebuje být s ostatními lidmi, aby se bavil. Domnívám se, že tato část položky
může v respondentovi vyvolávat trochu jiné konotace než zbytek škály, který se ptá spíše na
schopnost pobavit sám sebe a používat humor v nepříznivých situacích. Tato položka pak může
více souviset spíše s introvertními sklony ososby, než se schopností zabavit sám sebe. Oproti
těmto dvěma položkám vykazovala položka AG 7 v originálu spíše vyšší faktorový náboj
v rámci škály, její horší vlastnosti v kontextu české verze tak byly pravděpodobně způsobeny
překladem. Je možné, že oproti anglické verzi tato položka vyzněla příliš negativně, čemuž by
odpovídal i její nejnižší průměr v celém dotazníku (M = 1,94, SD = 0,93). Výraz „shodit“ zde
mohl působit příliš tvrdě a nepřátelsky oproti zbytku škály.
Dotazník memů
Dotazník s memy vyplnilo celkem 253 respondentů, 188 žen a 65 mužů (74 % a 26 %).
S výjimkou agresivních memů vykazovaly všechny škály zešikmení zleva, nejsilněji zleva
zešikmená byla položka AFM 11 (obrázek 1), která byla respondenty hodnocena jako
nejzábavnější z celého dotazníku (M = 3,48, SD = 0,81). Naopak nejvíce zprava zešikmená a
nejméně zábavná položka byla položka AGM 9 (obrázek 2) (M = 1,9, SD = 1,09). Nejvýraznější
leptokurtické rozložení se objevovalo u afiliativních memů, v souvislosti s tím, že byly většinou
respondentů shledávány zábavné. Naopak u agresivního humoru měly všechny memy silně
platykurtické rozložení, což vypovídá o mnohem větší rozpolcenosti respondentů z hlediska
41
hodnocení memů. To celkově naznačuje lepší diferenciaci oproti memům afiliativního humoru,
což by mohlo souviset s obecnějším zaměřením afiliativní škály HSQ a specifičtějším
zaměřením agresivní škály.
Obrázek 1: AFM 11 Obrázek 2: AGM 9
Vnitřní konzistence škál
Vnitřní konzistence jednotlivých pomyslných škál byla přijatelná (α = 0,78 – 0,84), přičemž
nejlepší byla u agresivních memů. Výsledky jsou uvedeny v tabulkách 7-10. U afiliativního
humoru byly korelace memů se zbytkem škály až na 3 položky větší než 0,4. Co se týče zbylých
dvou memů s nejnižší korelací, AFM 11 (obrázek 1) (r = 0,36) neměla na vnitřní konzistenci
vliv a AFM 2 (obrázek 3) (r = 0,22) jí drobně zhoršovala. AFM 11 vyšel jako nejvtipnější mem
celého dotazníku a je tak možné, že se zbytkem škály souvisel méně právě kvůli větší
zábavnosti oproti zbytku memů. Možné také je, že mem byl hodnocen jako vtipný spíše kvůli
referenci na populární seriál Přátelé, než kvůli samotnému znění memu, což by vysvětlovalo
nižší souvislost se škálou. AFM 2 pak nerozumělo velké množství respondentů (N = 20), což
mohlo být způsobeno větší specifičností memu oproti ostatním. Jednalo se o narážku na tzv.
pikachu memy (různé memy používající překvapenou tvář pokémona pikachu), které začaly
být velmi populární cca rok před distribucí dotazníku. Je pravděpodobné, že někteří respondenti
nebyli s tímto trendem seznámeni, což bylo nezbytné k porozumění této položce.
42
Obrázek 3: AFM Obrázek 4: SPM 9
U sebepovzbuzující škály se vyskytly tři položky s korelací menší než 0,4, žádná však
nenarušovala konzistenci škály, u nejméně korelující položky SPM 9 (r = 0,35) zůstaly oba
ukazatele vnitřní konzistence nezměněné. SPM 9 (obrázek 4) a další nejméně korelující mem
SPM 6 (obrázek 5) se opět ukázaly být pro respondenty méně srozumitelné (SPM 9 N = 18,
SPM 6 N = 11). Mem SPM 9 byl opět více specifický, vyžadující znalost fenoménu
Schrödingerovy kočky. Na druhou stranu se ve škále vyskytly ještě méně srozumitelné memy,
které se zbytkem korelovaly o poznání lépe, je proto pravděpodobnější vysvětlení, že se
zmíněné memy odlišují primárně větší specifičností, kdy respondenty spíše než předpokládaný
styl humoru pobaví zakomponování daného specifického prvku.
Obrázek 5: SPM 6 Obrázek 6: AGM 3
U agresivní škály byly korelace položek celkově vyšší, 7 memů korelovalo výše jak 0,5
a další mem se této hodnotě silně blížil. Dva hůře korelující memy (r = 0,4, r = 0,44) neměly
43
na vnitřní konzistenci vliv, u posledního memu AGM 3 (obrázek 6) pak vyšla korelace pouze r
= 0,12 a jeho zařazení mírně zhoršilo konzistenci škály.
Vztahy memů se škálou u sebeshazujícího humoru byly celkově slabší, korelace dosáhla
hodnoty 0,5 pouze u 3 memů, u 4 nedosáhla ani hodnoty 0,4. Vyřazení žádné z položek
nezlepšovalo konzistenci škály, ale ani ji zásadně nezhoršovalo.
Tabulka 7: Reliabilita memů afiliativní škály
if item dropped
item-rest correlation Cronbach's α McDonald's ω
1. AFM 1 0,48 0,79 0,80
2. AFM 2 0,22 0,82 0,82
3. AFM 3 0,57 0,78 0,79
4. AFM 4 0,53 0,78 0,80
5. AFM 5 0,39 0,79 0,81
6. AFM 6 0,53 0,78 0,80
7. AFM 7 0,48 0,79 0,80
8. AFM 8 0,57 0,78 0,79
9. AFM 9 0,53 0,78 0,80
10. AFM 10 0,55 0,78 0,79
11. AFM 11 0,36 0,80 0,81
AFM = afiliativní memy
Tabulka 8: Reliabilita memů sebepovzbuzující škály
if item dropped
item-rest correlation Cronbach's α McDonald's ω
1. SPM 1 0,59 0,74 0,74
2. SPM 2 0,54 0,74 0,75
3. SPM 3 0,46 0,76 0,76
4. SPM 4 0,52 0,75 0,75
5. SPM 5 0,41 0,76 0,77
6. SPM 6 0,38 0,77 0,77
7. SPM 7 0,38 0,77 0,77
8. SPM 8 0,54 0,75 0,75
9. SPM 9 0,35 0,78 0,78
SPM = sebepovzbuzující memy
44
Tabulka 9: Reliabilita memů agresivní škály
if item dropped
item-rest correlation Cronbach's α McDonald's ω
1. AGM 1 0,49 0,83 0,84
2. AGM 2 0,60 0,82 0,84
3. AGM 3 0,12 0,86 0,87
4. AGM 4 0,44 0,84 0,85
5. AGM 5 0,58 0,82 0,84
6. AGM 6 0,58 0,82 0,84
7. AGM 7 0,65 0,82 0,83
8. AGM 8 0,40 0,84 0,85
9. AGM 9 0,69 0,81 0,83
10. AGM 10 0,60 0,82 0,84
11. AGM 11 0,66 0,82 0,83
AGM = agresivní memy
Tabulka 10: Reliabilita memů sebeshazující škály
if item dropped
item-rest correlation Cronbach's α McDonald's ω
1. SS 1 0,46 0,76 0,77
2. SS 2 0,52 0,76 0,76
3. SS 3 0,40 0,77 0,78
4. SS 4 0,33 0,78 0,78
5. SS 5 0,38 0,77 0,78
6. SS 6 0,57 0,75 0,76
7. SS 7 0,45 0,77 0,77
8. SS 8 0,46 0,77 0,77
9. SS 9 0,50 0,76 0,77
10. SS 10 0,39 0,77 0,78
11. SS 11 0,37 0,77 0,78
SSM = sebeshazující memy
Korelační matice memů a celých škál
Pro bližší prozkoumání memů jsem prověřila jejich korelace s ostatními pomyslnými škálami
v dotazníku. Podle očekávání všechny memy positivně korelovaly se všemi škálami,
problematická byla nicméně síla těchto korelací. Korelace memů s jejich vlastní škálou byla
převážně jen mírně vyšší, než korelace se škálami ostatními, v lepších případech, konkrétně u
memů z afiliativní škály, přesáhla velikost rozdílu alespoň jednu desetinu. Z toho lze vyvodit,
45
že použité memy mají velmi malou rozlišovací schopnost a jsou si vesměs dost podobné,
přičemž náležení k určitému druh humoru zde hraje malou roli, pokud vůbec. Některé memy
navíc korelovaly silněji s jinou škálou, než ve které byly zařazeny, což nasvědčuje, že se mi je
během konstrukce dotazníku nepodařilo správně zařadit, nebo že s memy odlišných škál souvisí
z jiného důvodu, než je druh humoru, a tento důvod je zřejmě důležitější. Lze tak očekávat, že
jednotlivé škály memů nebudou příliš vypovídat o míře daného stylu humoru respondenta.
Z hlediska vztahu ke vlastní škále nejhůře dopadly memy sebepovzbuzujícího humoru,
kde 4 položky silněji korelovaly s jinou škálou a zbylé položky měly se svou škálou pouze o
málo silnější vztah než se škálami ostatními. Naopak nejlépe dopadly agresivní memy, kdy
celých 7 memů korelovalo se svou škálou výrazně lépe, než se škálami ostatními (rozdíly r o
0,2 a výše). Ve škále se zároveň vyskytoval pouze 1 mem, který více souvisel s jinou škálou.
Jednalo se přitom o mem AGM 3 (obrázek 6), který dopadl nejhůře v položkové analýze a se
škálou téměř nekoreloval, paradoxně však koreloval se všemi ostatními škálami. Korelační
matice nyní ukázala, že by bylo vhodnější jej zařadit do škály sebeshazujících memů, se kterou
středně silně koreloval. Nicméně ani tam by nemusel vykazovat nejvhodnější vlastnosti
vzhledem k tomu, že vztah k ostatním škálám nebyl o mnoho menší. Podobně tomu bylo i u
dalších položek, které měly horší vlastnosti v položkové analýze. Menší souvislost těchto
memů s vlastními škálami tak mohla být způsobená špatným určením humoru, možné však je,
že naměřené korelace se škálami nemusí se styly humoru souviset a jsou způsobeny jiným
společným faktorem. Pro potřeby dalších analýz jsem tyto položky ze škál vyřadila, i když to
znamenalo pokles memů v sebepovzbuzující škále na pouhých 5, nicméně ponechávat ve
škálách zjevně neadekvátní položky nemělo smysl.
Po vyřazení problémových memů se značně snížily vzájemné korelace škál, před
vyřazením se pohybovaly od r = 0,52 po r = 0,74, poté od r = 0,43 po r = 0,60. Nejsilněji
souvisela škála sebeshazujících memů s afiliativními memy a sebepovzbuzujícími memy, škála
agresivních memů celkově souvisela s ostatními méně, nejméně s afiliativní škálou. I tak jsou
však korelace škál stále vysoké a je otázkou, do jaké míry jsou tak jednotlivé škály schopny
rozlišovat mezi předpokládanými druhy humoru.
Při zkoumání výsledků pro pohlaví zvlášť se ukázalo, že jako vtipnější hodnotily
všechny škály ženy. Jako nejzábavnější byla u obou pohlaví hodnocena afiliativní škála a jako
nejméně zábavná sebepovzbuzující škála. Rozdíl v celkovém skóru byl největší u afiliativní
škály, více jak o 3 body. U agresivní a sebeshazující škály pak více jak o 2 body a nejmenší
rozdíl se vyskytl u sebepovzbuzující škály přibližně o 1 bod. Rozdíly u všech škál se ukázaly
jako signifikantní afiliativní t(245) = 4,07, p < 0,001; sebeshazující t(245) = 3,00, p < 0,01;
46
agresivní t(251) = 2,59, p < 0,05; sebeshazující t(246) = 3,11, p < 0.01, vše s malou až střední
velikostí účinku (d = 0,37 – 0,59), nejmenší účinek u agresivní a největší u afiliativní škály.
Vzhledem k možnému porušení normality u všech škál a homogenity rozptylů u afiliativní
škály jsem výsledky ověřila i v robustním t-testu, který však vyšel obdobně. Z toho lze vyvodit,
že ženy skutečně hodnotily všechny memy jako mírně zábavnější než muži.
Konfirmační faktorová analýza
Pomocí konfirmační faktorové analýzy jsem nejprve ověřovala původní předpoklad 4 faktorů
podle druhů humoru, výsledky jsou uvedeny v tabulce 11. S výjimkou problematické položky
AFM 11 (obrázek 1) byly všechny faktorové náboje vyšší než 0,4, ve většině případů pak vyšší
než 0,5. Model vysvětloval data poměrně dobře, CFI a TLI dosáhly hodnoty 0,91, RMSEA 0,04
(90% CI 0,03;0,05). Vyřazením položky AFM 11 se fit modelu nezměnil. Model by se tak mohl
zdát uspokojivý, avšak jednotlivé faktory spolu velmi silně korelovaly, především faktory
afiliativní, sebepovzbuzující a sebeshazující škály (r = 0,73 – 0,84, p < 0,001), vztahy
s agresivní škálou pak byly o něco nižší, i když stále silné (r = 0,49 – 0,61, p < 0,001). Po
inspekci eigenvalues a scree plotu se jevilo jako vhodnější předpokládat v datech 2 faktory
(hodnota eigenvalues 1. faktoru byla 7,73, 2. faktoru pak 2,14, 3. faktor měl poté hodnotu 0,89),
zkusila jsem tudíž ještě vytvořit model se společným faktorem afiliativní, sebepovzbuzující a
sebeshazující škály a s faktorem agresivní škály. Výsledky jsou uvedeny v tabulce 12. Vztah
modelu s daty se mírně zhoršil, stále byl však přijatelný (CFI = 0,88, TLI = 0,87, RMSEA =
0,05, 90% CI 0,04;0,06). Snížily se také náboje některých společných položek. Korelace obou
faktorů byla stále vysoká (r = 0,56, p < 0,001). Zkusila jsem proto vytvořit ještě model s jedním
společným faktorem. Tento model však o dost hůře vysvětloval data (CFI = 0,72, TLI = 0,70,
RMSEA = 0,07), navíc se snížily náboje většího množství položek. Z výsledků tak lze usoudit,
že memy afiliativní, sebepovzbuzující a sebeshazující škály jsou si vesměs velmi podobné a
mezi předpokládanými druhy humoru zřejmě příliš nerozlišují. Memy z agresivní škály jsou
pak nějakým způsobem unikátní, i když s ostatními stále silně souvisí. Možné je, že agresivní
typ humoru je natolik výrazný, že bylo snazší jej v memech rozpoznat, kdyžto ostatní druhy
humoru byly v memech méně jednoznačné a vzájemně spolu splývaly.
47
Tabulka 11: Konfirmační faktorová analýza dotazníku memů – 4 faktory
Factor Loadings
Factor Indicator Estimate SE Z p
Stand.
Estimate
AF memy 1. AFM 1 0,61 0,07 9,28 < 0,001 0,57
2. AFM 3 0,64 0,06 10,38 < 0,001 0,63
3. AFM 4 0,53 0,05 10,64 < 0,001 0,64
4. AFM 6 0,60 0,06 9,62 < 0,001 0,59
5. AFM 7 0,61 0,07 8,52 < 0,001 0,54
6. AFM 8 0,56 0,05 10,96 < 0,001 0,65
7. AFM 9 0,60 0,06 9,59 < 0,001 0,59
8. AFM 10 0,59 0,06 10,04 < 0,001 0,61
9. AFM 11 0,32 0,05 6,11 < 0,001 0,39
SP memy 1. SPM 1 0,69 0,06 11,50 < 0,001 0,70
2. SPM 4 0,62 0,07 9,29 < 0,001 0,58
3. SPM 6 0,47 0,07 6,77 < 0,001 0,44
4. SPM 8 0,66 0,07 9,29 < 0,001 0,60
5. SPM 9 0,46 0,08 5,91 < 0,001 0,41
AG memy 1. AGM 1 0,54 0,06 8,50 < 0,001 0,52
2. AGM 2 0,71 0,06 11,24 < 0,001 0,65
3. AGM 4 0,55 0,07 7,44 < 0,001 0,47
4. AGM 5 0,70 0,07 10,61 < 0,001 0,63
5. AGM 6 0,72 0,06 11,39 < 0,001 0,66
6. AGM 7 0,80 0,06 12,71 < 0,001 0,72
7. AGM 8 0,44 0,07 6,63 < 0,001 0,42
8. AGM 9 0,83 0,06 13,84 < 0,001 0,76
9. AGM 10 0,70 0,06 11,43 < 0,001 0,67
10. AGM 11 0,79 0,06 12,23 < 0,001 0,70
SS memy 1. SSM 1 0,53 0,06 8,41 < 0,001 0,53
2. SSM 2 0,61 0,06 9,77 < 0,001 0,61
3. SSM 3 0,49 0,08 6,52 < 0,001 0,43
4. SSM 5 0,48 0,07 6,88 < 0,001 0,45
5. SSM 6 0,67 0,06 11,04 < 0,001 0,66
6. SSM 8 0,50 0,06 8,96 < 0,001 0,56
7. SSM 9 0,57 0,06 8,98 < 0,001 0,58
8. SSM 11 0,46 0,07 6,65 < 0,001 0,43
AF = afiliativní škála; SP = sebepovzbuzující škála; AG = agresivní škála; SS =
sebeshazující škála, AFM = afiliativní memy, SPM = sebepovzbuzující memy, AGM =
egresivní memy, SSM = sebeshazující memy
48
Tabulka 12: Konfirmační faktorová analýza MQ – 2 faktory
Factor Loadings
Factor Indicator
Estima
te
SE Z p
Stand.
Estimate
1. AF, SP a SS
memy
1. AFM 1 0,60 0,06 9,33 <0 ,001 0,56
2. AFM 3 0,58 0,06 9,51 <0 ,001 0,57
3. AFM 4 0,52 0,05 10,54 <0 ,001 0,62
4. AFM 6 0,55 0,06 8,86 <0 ,001 0,54
5. AFM 7 0,60 0,07 8,57 <0 ,001 0,53
6. AFM 8 0,50 0,05 9,81 <0 ,001 0,59
7. AFM 9 0,57 0,06 9,22 <0 ,001 0,56
8. AFM 10 0,53 0,06 8,98 <0 ,001 0,54
9. AFM 11 0,30 0,05 5,91 <0 ,001 0,37
10. SPM 1 0,59 0,06 10,07 <0 ,001 0,60
11. SPM 4 0,58 0,06 8,90 <0 ,001 0,54
12. SPM 6 0,42 0,07 6,25 <0 ,001 0,40
13. SPM 8 0,63 0,07 9,32 <0 ,001 0,57
14. SPM 9 0,37 0,08 4,85 <0 ,001 0,32
15. SSM 1 0,48 0,06 7,87 <0 ,001 0,49
16. SSM 2 0,56 0,06 9,26 <0 ,001 0,56
17. SSM 3 0,45 0,07 6,07 <0 ,001 0,40
18. SSM 5 0,45 0,07 6,61 <0 ,001 0,42
19. SSM 6 0,63 0,06 10,78 <0 ,001 0,63
20. SSM 8 0,48 0,05 9,00 <0 ,001 0,54
21. SSM 9 0,51 0,06 8,31 <0 ,001 0,52
22. SSM 11 0,42 0,07 6,31 <0 ,001 0,40
2. AG memy 1. AGM 1 0,54 0,06 8,46 <0 ,001 0,52
2. AGM 2 0,71 0,06 11,32 <0 ,001 0,66
3. AGM 4 0,55 0,07 7,40 <0 ,001 0,46
4. AGM 5 0,70 0,07 10,55 <0 ,001 0,63
5. AGM 6 0,72 0,06 11,46 <0 ,001 0,67
6. AGM 7 0,80 0,06 12,67 <0 ,001 0,72
7. AGM 8 0,44 0,07 6,58 <0 ,001 0,42
8. AGM 9 0,83 0,06 13,83 <0 ,001 0,76
9. AGM 10 0,70 0,06 11,40 <0 ,001 0,66
10. AGM11 0,80 0,06 12,29 <0 ,001 0,70
AF = afiliativní škála; SP = sebepovzbuzující škála; AG = agresivní škála; SS = sebeshazující škála, AFM = afiliativní
memy, SPM = sebepovzbuzující memy, AGM = egresivní memy, SSM = sebeshazující memy
49
Vztah HSQ a dotazníku z memů
Posledním krokem v rámci analýz bylo prověřit hypotézu o souvislosti stylů humoru
s vnímanou zábavností memů. Vzhledem k pravděpodobné 2-faktorové struktuře dotazníku s
memy jsem očekávala jiný výsledek, než prve předpokládaný v hypotéze. V tabulce 13 je
zobrazená korelační matice jednotlivých škál. Jak je vidět, mezi škálami memů a škálami HSQ
není téměř žádný vztah, jediné signifikantní korelace byly zjištěny mezi afiliativní škálou HSQ
a afiliativními memy (r = 0,15, p < 0,05) a sebeshazující škálou HSQ a sebeshazujícími memy
(r = 0,21, p < 0,01), oba vztahy jsou však příliš slabé na to, aby z nich bylo možné vyvozovat
nějaké významnější souvislosti. Vzhledem k jiné než předpokládané faktorové struktuře
dotazníku memů je navíc tyto vztahy obtížné interpretovat. Možné je, že se afiliativní a
sebeshazující škále memů podařilo alespoň částečně zachytit odpovídající styly humoru, ale
zároveň z jiných důvodů příliš souvisely s memy jiných škál, než aby utvořily dostatečně
samostatný faktor.
Tabulka č. 14: Korelační matice HSQ a dotazníku memů
Correlation Matrix
1. AF 2. SP 3. AG 4. SS
1. AF memy 0,15* 0,08 -0,02 0,09
2. SP memy 0,12 0,06 0,08 0,10
3. AG memy 0,06 0,12 0,12 0,06
4. SS memy 0,13 0,02 0,04 0,21**
AF = afiliativní škála; SP = sebepovzbuzující škála; AG =
agresivní škála; SS = sebeshazující škála
* p < 0,05, ** p < 0,01
Diskuze
Cílem této práce bylo převést dotazník Humor Styles Questionnaire do českého jazyka a
prověřit jeho psychometrické vlastnosti. Domnívám se, že se tento úkol zdařil, česká verze
dotazníku se ukázala mít adekvátní vlastnosti. Jednotlivé subškály dotazníku vykazovaly
přijatelnou vnitřní konzistenci, oproti originálu ovšem měly mezi sebou navzájem silnější
vztahy, a to i na místech, kde se v originále vztah nevyskytl (např. afiliativní a sebeshazující
humor), je tak možné, že má verze překladu mohla trochu přiblížit významy jednotlivých škál.
50
Pomocí konfirmační faktorové analýzy se podařilo ověřit předpokládanou 4 faktorovou
strukturu, která poměrně dobře odpovídala nasbíraným datům. V rámci české verze dotazníku
se také objevily stejné rozdíly mezi pohlavími (muži skórující výše u agresivního a
sebeshazujícího humoru), což přidává podporu k tomu, že se české verzi daří zachycovat stejné
konstrukty jako originálu, a že se čeští studenti zřejmě příliš neliší od těch zahraničních, co se
týče užívání 4 stylů humoru.
Pouhý překlad a ověření základních charakteristik škály je však jen počátečním krokem,
který by bylo potřeba následovat ověřováním validity dotazníku. Mimoto je také třeba zmínit,
že ne všechny položky v dotazníku vykazovaly ideální vlastnosti, několik položek mělo slabší
vztah se svými škálami a nemělo téměř vliv na jejich konzistenci, v další práci s dotazníkem by
proto bylo nutné zevrubněji prověřit přínos těchto položek.
Druhým cílem této práce bylo zjistit, zda se preferovaný styl humoru bude odrážet i
v oceňování humorných podnětů, konkrétně internetových memů. Tato hypotéza ovšem nebyla
potvrzena. Slabý vztah byl nalezen pouze u sebeshazujících a afiliativních škál, vzhledem
k tomu, že se však memy použité v těchto škálách ukázaly ve faktorové analýze být spíše
syceny jedním společným faktorem ještě se sebepovzbuzujícími memy, nelze tento výsledek
považovat za příliš důvěryhodný.
Důvodů pro nepotvrzení hypotézy může být více. Dotazník z memů jsem vytvářela sama pro
účely této práce, jeho vlastnosti tak nebyly předtím ověřovány a následně se neukázaly být
vhodné. Jednotlivé škály memů se sice nejprve zdály mít dobrou vnitřní konzistenci, to bylo
však evidentně způsobeno vzájemnou souvislostí memů bez ohledu na škálu. Některé memy
zhoršovaly vnitřní konzistenci původních škál a spíše souvisely s memy použitými v jiných
škálách, což svědčí o tom, že se mi je nepodařilo vhodně zařadit do předpokládaných druhů
humoru. V rámci následné faktorové analýzy se nicméně ukázala jako vhodnější 2-faktorová
struktura oproti předpokládané 4-faktorové, memy použité ve škálách afiliativního,
sebepovzbuzujícího a sebeshazujícího humoru byly syceny jedním faktorem a memy
agresivního humoru druhým. Agresivní memy se tak zřejmě nějakým způsobem vymykaly. Je
možné, že byl agresivní styl jako jediný v memech dostatečně rozpoznatelný a tudíž se podařilo
vytvořit z nich funkční škálu. V rámci ostatních škál byl zřejmě styl humoru méně jednoznačný
a zaměnitelný. Vzhledem k tomu, že jsem se snažila předejít příliš specifickým položkám a
zachovat podobný ráz memů napříč škálami, abych předešla intervenování jiných proměnných,
je možné, že pak škály působily monotónně a nedokázaly rozlišovat. Mimoto je však také
možné, že používaný styl humoru nemusí souviset s oceňováním humorných podnětů, několika
výzkumům, které se vztahem obojího zabývaly, se nepodařilo nalézt souvislost (např. Babad,
51
1974, Kohler a Ruch, 1996). Místo pouhého pasivního hodnocení tak mohlo být vhodnější
pokusit se o simulaci aktivního využití memu, např. se respondentů zeptat, s jakou
pravděpodobností by daný mem použili k popisu svého studia kamarádovi. Nejasný vztah mezi
různými aspekty smyslu pro humor odrážející se i v tomto výsledku je jen dokladem
komplexnosti a nedostatečného prozkoumání tohoto fenoménu.
Samotný překlad HSQ se nicméně zdá mít vhodné vlastnosti pro možné využití
v českém kontextu, ačkoliv by bylo třeba dále ověřit jeho validitu. V zahraničních výzkumech
se HSQ ukázal být užitečný při diferencování druhů humoru ve vztahu k psychickému zdraví a
duševní pohodě, a to výrazně lépe oproti předchozím využívaným dotazníkům. Vědomí
možného vlivu stylů humoru na psychické zdraví má potenciální využití v terapii, kde mohou
být maladaptivní typy humoru adresovány v rámci podpory duševní pohody klienta, a
povzbuzovány potenciálně přínosné styly humoru, obzvláště sebepovzbuzující humor, jako
způsob zvládání stresu a nepohody. Případná budoucí oficiální adaptace dotazníku HSQ by tak
měla možný prostor pro využití jak ve výzkumu, tak v psychologické praxi.
Výsledky této práce je nicméně třeba vnímat v kontextu jejích limitů. Jako zásadní limit
vnímám sběr dat pomocí internetového dotazníku, což mohlo potenciálně zkreslit výsledky.
Nejen, že se takto do výzkumu dostali lidé, kteří byli ochotní vyplnit online dotazník, ale
vzhledem k tomu, že byl dotazník otevřeně prezentován jako výzkum humoru, který navíc
obsahuje memy, mohlo dojít k dalšímu zkreslení vzorku na osoby, které spíše vyhledávají
humor a humorné podněty. Dalším limitem této práce pak je fakt, že ač jsem se snažila
rozhodnutí ohledně překladu i zařazení jednotlivých memů konzultovat s jinými lidmi, finální
rozhodnutí vždy spočívalo na mně jako na autorovi práce. Tím pádem mohlo dojít ke zkreslení
vlivem mého úsudku, což se i zřejmě stalo v rámci dotazníku s memy, kde se některé memy
ukázaly spíše spadat do jiné škály.
52
Zdroje:
Babad, E. Y. (1974). A multi‐method approach to the assessment of humor: A critical look at
humor tests. Journal of Personality, 42(4), 618-631.
Berlyne, D. E. (1972). Humor and Its Kin. In J. H. Goldstein (Eds.), The Psychology of
Humor: Theoretical Perspectives and Empirical Issues (s. 43-60). New York: Academic
Press.
Bryant, J. (1977). Degree of Hostility in Squelches as a Factor in Humour. In A. J. Chapman a
H. C. Foot (Eds.), It’s a Funny Thing, Humour. Proceedings of The International Conference
on Humour and Laughter 1976 (s. 321-328) Oxford: Pergamon Press.
Byrne, D. (1956). The Relationship between Humor and The Expression of Hostility. The
Journal of Abnormal and Social Psychology, 53(1), 84.
Cann, A., & Calhoun, L. G. (2001). Perceived Personality Associations with Differences in
Sense of Humor: Stereotypes of Hypothetical Others with High or Low Senses of
Humor. Humor–International Journal of Humor Research, 14(2), 117-130.
Cantor, J. R., Bryant, J., & Zillmann, D. (1974). Enhancement of Humor Appreciation by
Transferred Excitation. Journal of Personality and Social Psychology, 30(6), 812-821.
Chen, G. H., & Martin, R. A. (2007). A Comparison of Humor Styles, Coping Humor, and
Mental Health between Chinese and Canadian University Students. Humor, 20(3), 215-234.
Darwin, C. (1872). The expression of the emotions in man and animals. London: John
Murray.
Deaner, S. L., & McConatha, J. T. (1993). The Relation of Humor to Depression and
Personality. Psychological Reports, 72(3), 755-763.
Deckers, L., & Ruch, W. (1992). Sensation seeking and the situational humour response
questionnaire (SHRQ): its relationship in American and German samples. Personality and
Individual Differences, 13(9), 1051–1054.
Epstein, S., & Smith, R. (1956). Repression and Insight as Related to Reaction to Cartoons. In
J. Levine (Eds.), Motivation in Humor. New York: Routledge.
Eysenck, H. J. (1942). The Appreciation of Humour: An Experimental and Theoretical Study.
British Journal of Psychology, 32(4), 295-309.
Freud, S. (1991). Totem a tabu: vtip a jeho vztah k nevědomí. Praha: Práh.
Gervais, M., & Wilson, D. S. (2005). The Evolution and Functions of Laughter and Humor:
A Synthetic Approach. The Quarterly review of biology, 80(4), 395-430.
Godkewitsch, M. (1976). Thematic and collative properties of written jokes and their
contribution to funniness. Canadian Journal of Behavioural Science/Revue canadienne des
sciences du comportement, 8(1), 88.
53
Goldstein, J. H., Suls, J. M., & Anthony, S. (1972). Enjoyment of Specific Types of Humor
Content: Motivation or salience. In J. H. Goldstein (Eds.), The Psychology of Humor:
Theoretical Perspectives and Empirical Issues (s.159-171). New York: Academic Press.
Götestam, K. G., Svebak, S., & Jensen, E.N. (2008). The role of personality, mood, subjective
health, and stress in depressive symptoms among high school students. The European Journal
of Psychiatry, 22(3), 121-129.
Hehl, F. J., & Ruch, W. (1985). The Location of Sense of Humor within Comprehensive
Personality Spaces: An Exploratory Study. Personality and Individual Differences, 6(6), 703-
715.
Kambouropoulou, P. (1926). Individual Differences in the Sense of Humor. The American
Journal of Psychology, 37(2), 268-278.
Keith-Spiegel, P. (1972). Early Conceptions of Humor: Varieties and Issues. In J. H.
Goldstein (Eds.). The Psychology of Humor: Theoretical Perspectives and Empirical Issues
(s. 4-39). New York: Academic Press.
Koestler, A. (1964). The act of creation. London: Hutchinson.
Kohler, G., & Ruch, W. (1996). Sources of variance in current sense of humor inventories:
How much substance, how much method variance? HUMOR: International Journal of Humor
Research, 9(3-4), 363- 397.
Kruger, A. (1996). The Nature of Humor in Human Nature: Cross-Cultural
Commonalities. Counselling Psychology Quarterly, 9(3), 235-241.
Kuiper, N. A., Martin, R. A., & Dance, K. A. (1992). Sense of humour and enhanced quality
of life. Personality and Individual Differences, 13(12), 1273–1283.
Kuiper, N. A., & Martin, R. A. (1993). Humor and self-concept. Humor-International Journal
of Humor Research, 6(3), 251-270.
LaFave, L. (1972). Humor Judgments as a Function of Reference Groups and Identification
Classes. In J. H. Goldstein (Eds.), The Psychology of Humor: Theoretical Perspectives and
Empirical Issues (s. 195-210). New York: Academic Press
La Fave, L., Haddad, J., & Maesen, W. A. (1976). Superiority, Enhanced Self-Esteem, and
Perceived Incongruity Humour Theory. In A. J. Chapman a H. C. Foot (Eds.), Humor and
Laughter: Theory, Research, and Application (s. 63-91). New York: Routledge.
Langevin, R., & Day, H. I. (1972). Physiological Correlates of Humor. In J. H. Goldstein
(Eds.), The Psychology of Humor: Theoretical Perspectives and Empirical Issues (s. 129-
142). New York: Academic Press
Lau, C., Chiesi, F., Hofmann, J., Ruch, W., & Saklofske, D. H. (2019). The Italian Version of
the State-Trait Cheerfulness Inventory Trait Form: Psychometric Validation and Evaluation of
Measurement Invariance. Journal of Psychoeducational Assessment, 1-14.
Lau, C., Chiesi, F., & Saklofske, D. H. (2019). The combinative role of traits cheerfulness and
seriousness relating to resiliency and well-being: A moderated mediation model. Personality
and Individual Differences, 151.
54
Lefcourt, H. M., & Martin, R. A. (1986). Humor and life stress: Antidote to adversity. New
York: Springer-Verlag.
Levi, L. (1965). The Urinary Output of Adrenalin and Noradrenalin during Pleasant and
Unpleasant Emotional States: A Preliminary Report. Psychosomatic Medicine, 27(1), 80-85.
Martin, R. A. (1998). Approaches to the Sense of Humor: A Historical Review. In W. Ruch
(Ed.). The Sense of Humor: Exploration of Personality Characteristics, 3 (s. 15-62). Berlin:
Mouton de Gruyter.
Martin, R. A. (2001). Humor, laughter, and physical health: methodological issues and
research findings. Psychological bulletin, 127(4), 504.
Martin, R. A. (2007). The Psychology of Humor: An Integrative Approach. London: Elsevier
Academic Press.
Martin, R. A. (2008). Humor and health. In V. Raskin (Eds.), The Primer of Humor Research
(s. 479-522). Berlin: Mouton de Gruyter.
Martin, R. A., & Lefcourt, H. M. (1983). Sense of Humor as a Moderator of the Relation
between Stressors and Moods. Journal of personality and social psychology, 45(6), 1313-
1324.
Martin, R. A., & Lefcourt, H. M. (1984). Situational Humor Response Questionnaire:
Quantitative measure of sense of humor. Journal of Personality and Social Psychology, 47(1),
145-155.
Martin, R. A., & Kuiper, N. A. (1999). Daily Occurrence of Laughter: Relationships with
Age, Gender, and Type A Personality. Humor, 12(4), 355-384.
Martin, R. A., Puhlik-Doris, P., Larsen, G., Gray, J., & Weir, K. (2003). Individual
differences in uses of humor and their relation to psychological well-being: Development of
the Humor Styles Questionnaire. Journal of research in personality, 37(1), 48-75.
McCauley, C., Woods, K., Coolidge, C., & Kulick, W. (1983). More Aggressive Cartoons are
Funnier. Journal of Personality and Social Psychology, 44(4), 817.
Morreall, J. (2008a). Applications of humor: Health, the workplace, and education. In V.
Raskin (Eds.), The Primer of Humor Research (s. 449-478). Berlin: Mouton de Gruyter.
Morreall, J. (2008b). Philosophy and Religion. In V. Raskin (Eds.), The Primer of Humour
Research (s. 211-242). Berlin: Mouton de Gruyter.
Morreall, J. (2009). Comic Relief: A Comprehensive Philosophy of Humor. Chichester:
Wiley-Blackwell.
Morreall, J. (2012). Philosophy of Humor. The Stanford Encyclopedia of Philosophy.
Metaphysics Research Lab, Stanford University.
Retrieved from https://plato.stanford.edu/archives/win2016/entries/humor/
Mosak, H. H. (2014). Ha, Ha and Aha: The Role of Humour in Psychotherapy. Chicago:
Accelerated Development.
55
Nerhardt, G. (1970). Humor and inclination to laugh: Emotional reactions to stimuli of
different divergence from a range of expectancy. Scandinavian Journal of Psychology, 11(1),
185-195.
Nerhardt, G. (1977). Operationalization of Incongruity in Humour Research: A Critique and
Suggestions. In A. J. Chapman a H. C. Foot (Eds.), It’s a Funny Thing, Humour. Proceedings
of The International Conference on Humour and Laughter 1976 (s.47-53). Oxford: Pergamon
Press.
Peterson, C., & Seligman, M. E. (2004). Character Strengths and Virtues: A Handbook and
Classification. Oxford University Press.
Pollio, H. R., & Mers, R. W. (1974). Predictability and the Appreciation of Comedy. Bulletin
of the Psychonomic Society, 4(4), 229-232.
Provine, R. R., & Yong, Y. L. (1991). Laughter: A Stereotyped Human
Vocalization. Ethology, 89(2), 115-124.
Raskin, V. (2012). Semantic mechanisms of humor. Dordrecht: D. Reidel Publishing
Company.
Roeckelein, J. E. (2002). The Psychology of Humor: A Reference Guide
and Annotated Bibliography. Westport: Greenwood Publishing Group.
Rosenwald, G. C. (1964). The relation of drive discharge to the enjoyment of humor1.
Journal of Personality, 32(4), 682–698.
Ruch, W. (1992). Assessment of Appreciation of Humor: Studies with The 3 WD Humor
Test. In C. D. Spielberger & J. N. Butcher (Eds.), Advances in Personality Assessment, 9 (s.
27-75). Hillsdale: Lawrence Erlbaum Associates.
Ruch, W. (1998). Sense of Humor: A New Look at an Old Concept. In W. Ruch (Ed.). The
Sense of Humor: Exploration of Personality Characteristics, 3 (s. 3-14). Berlin: Mouton de
Gruyter.
Ruch, W. (1998b). Humor Measurement Tools. In W. Ruch (Ed.). The Sense of Humor:
Exploration of Personality Characteristics, 3 (s. 405-412). Berlin: Mouton de Gruyter.
Ruch, W. (2008). Psychology of Humor. In V. Raskin, The Primer of Humor Research, (s.
17-101). Berlin: Mouton de Gruyter.
Ruch, W., & Deckers, L. (1993). Do extraverts ‚like to laugh’?: An analysis of the Situational
Humor Response Questionnaire (SHRQ). European Journal of Personality, 7(4), 211–220.
Ruch, W., & Hehl, F. J. (1988). Attitudes to Sex, Sexual Behaviour and Enjoyment of
Humour. Personality and Individual Differences, 9(6), 983-994.
Ruch, W., Köhler, G., & Van Thriel, C. (1996). Assessing the „humorous temperament “:
Construction of the facet and standard trait forms of the State-Trait-Cheerfulness-Inventory—
STCI. Humor-International Journal of Humor Research, 9(3-4), 303-340.
Ruch, W., Köhler, G., & Van Thriel, C. (1997). To be in good or bad humour: Construction of
the state form of the State-Trait-Cheerfulness-Inventory—STCI. Personality and Individual
Differences, 22(4), 477-491.
56
Schachter, S., & Wheeler, L. (1962). Epinephrine, Chlorpromazine, and Amusement. The
Journal of Abnormal and Social Psychology, 65(2), 121-128.
Shultz, T. R. (1972). The Role of Incongruity and Resolution in Children's Appreciation of
Cartoon Humor. Journal of Experimental Child Psychology, 13(3), 456-477.
Schultz, T. R. (1976). A Cognitive-Developmental Analysis of Humor. In A. J. Chapman a H.
C. Foot (Eds.), Humor and Laughter: Theory, Research, and Application (s. 11-36). New
York: Routledge.
Schultz, T. R., & Horibe, F. (1974). Development of the appreciation of verbal
jokes. Developmental Psychology, 10(1), 13-20.
Srofe, L. A., & Waters, E. (1976). The Ontogenesis of Smiling and Laughter: A Perspective
on the Organization of Development in Infancy. Psychological review, 83(3), 173-189.
Stieger, S., & Formann, A. K. (2014). Are Aggressive Cartoons Really Funnier? A
Replication. Sage Open, 4(4).
Suls, J. M. (1983). Cognitive Processes in Humor Appreciation. In P. E. McGhee a J. H.
Goldstein, Handbook of Humor Research (s. 39-57). New York: Springer-Verlag.
Suls, J. M. (1972). A Two-Stage Model for the Appreciation of Jokes and Cartoons: An
Information-Processing Analysis. In J. H. Goldstein (Eds.). The Psychology of Humor:
Theoretical Perspectives and Empirical Issues (s. 81-100). New York: Academic Press.
Svebak, S. (1974). Revised Questionnaire on the Sense of Humor. Scandinavian Journal of
Psychology, 15(1), 328-331.
Svebak, S. (1974b). A Theory of Sense of Humor. Scandinavian Journal of
Psychology, 15(1), 99-107.
Svebak, S. (1996). The development of the Sense of Humor Questionnaire: From SHQ to
SHQ-6. Humor: The International Journal of Humor Research, 9(3-4), 341-361.
Van Hooff, J. A., & Preuschoft, S. (2003). Laughter and Smiling: The Intertwining of Nature
and Culture. In F. B. M. de Waal & P. L. Tyack (Eds), Animal Social Complexity:
Intelligence, Culture, and Individualized Societies (s. 260–287). Cambridge MA: Harvard
University Press
Wickberg, D. (1998). The Senses of Humor: Self and Laughter in Modern America. Cornell
University Press.
Wicker, F. W., Thorelli, I. M., Barron III, W. L., & Ponder, M. R. (1981). Relationships
among Affective and Cognitive Factors in Humor. Journal of Research in Personality, 15(3),
359-370.
Wolff, H. A., Smith, C. E., & Murray, H. A. (1934). The psychology of humor. The Journal
of Abnormal and Social Psychology, 28(4), 341.
Yue, X., Jiang, F., Lu, S., & Hiranandani, N. (2016). To Be or Not To Be Humorous? Cross
Cultural Perspectives on Humor. Frontiers in Psychology, 7, 1495.
57
Zillmann, D. (1983). Disparagement Humor. In P. E. McGhee a J. H. Goldstein, Handbook of
Humor Research (s. 85-107). New York: Springer-Verlag.
Zillmann, D., & Cantor, J. R. (1976). A Disposition Theory of Humor and Mirth. In A. J.
Chapman a H. C. Foot (Eds.), Humor and Laughter: Theory, Research, and Application (s.
93-115). New York: Routledge.
Zillmann, D., Bryant, J., & Cantor, J. R. (1974). Brutality of Assault in Political Cartoons
Affecting Humor Appreciation. Journal of Research in Personality, 7(4), 334-345.
Přílohy
Příloha 1: Znění překladu a originálu HSQ
Afiliativní humor:
AF1* Obvykle se s druhými lidmi příliš nesměji a nevtipkuj.
I usually don’t laugh or joke around much with other people.
AF2 Nemusím se příliš snažit, abych druhé rozesmál/a, jsem zřejmě od přírody vtipný
člověk.
I don’t have to work very hard at making other people laugh—I seem to be a
naturally humorous person.
AF3* Zřídkakdy druhé lidi rozesměji vykládáním vtipných historek o sobě.
I rarely make other people laugh by telling funny stories about myself.
AF4* Hodně se směji a vtipkuji se svými nejbližšími přáteli.
I laugh and joke a lot with my closest friends.
AF5* Obvykle nerad/a vyprávím vtipy a bavím druhé lidi.
I usually don’t like to tell jokes or amuse people.
AF6* Baví mě rozesmávat druhé lidi.
I enjoy making people laugh.
AF7* Se svými přáteli příliš často nevtipkuji.
I don’t often joke around with my friends.
AF8* Obvykle mě nenapadají vtipné věci, co bych mohl/a říct, když jsem s druhými
lidmi.
I usually can’t think of witty things to say when I’m with other people.
Sebepovzbuzující humor:
SP1 Když se cítím sklesle, obvykle se dokáži rozveselit humorem.
If I am feeling depressed, I can usually cheer myself up with humor.
SP2 I když jsem sám/sama, často mě pobaví absurdity života.
Even when I’m by myself, I’m often amused by the absurdities of life.
SP3 Když jsem rozrušený/á nebo nešťastný/á, obvykle se snažím najít na své situaci
něco vtipného, abych se cítil/a lépe.
If I am feeling upset or unhappy I usually try to think of something funny about
the situation to make myself feel better.
SP4 Můj humorný náhled na život mi brání v tom, aby mě věci přespříliš rozrušily
nebo zarmoutily.
My humorous outlook on life keeps me from getting overly upset or depressed
about things.
SP5 Když jsem sám/sama a cítím se nešťastný/á, snažím se myslet na něco vtipného,
abych se rozveselil/a.
If I’m by myself and I’m feeling unhappy, I make an effort to think of something
funny to cheer myself up.
SP6* Když jsem smutný/á nebo rozrušený/á, obvykle ztrácím svůj smysl pro humor.
If I am feeling sad or upset, I usually lose my sense of humor.
SP7 Mám takovou zkušenost, že přemýšlení o nějakém zábavném aspektu situace je
často velmi efektivní způsob, jak zvládat problémy.
It is my experience that thinking about some amusing aspect of a situation is
often a very effective way of coping with problems.
SP8 Nepotřebuji být s ostatními lidmi, abych se bavil/a, obvykle si dokáži najít něco
k smíchu, i když jsem sám/sama.
I don’t need to be with other people to feel amused – I can usually find things to
laugh about even when I’m by myself.
Agresivní humor:
AG1 Když někdo udělá chybu, často ho kvůli tomu popichuji.
If someone makes a mistake, I will often tease them about it.
AG2* Druzí lidé nejsou nikdy dotčeni nebo zraněni mým smyslem pro humor.
People are never offended or hurt by my sense of humor.
AG3 Když vyprávím vtipy nebo žertuji, obvykle se příliš nestarám o to, jak to druzí
lidé vezmou.
When telling jokes or saying funny things, I am usually not very concerned
about how other people are taking it.
AG4* Nemám rád/a, když lidé používají humor k tomu, aby někoho kritizovali nebo
shodili.
I do not like it when people use humor as a way of criticizing or putting
someone down.
AG5 Někdy mě napadne něco tak vtipného, že se nedokážu zastavit a řeknu to, i když
to není vhodné pro danou situaci.
Sometimes I think of something that is so funny that I can’t stop myself from
saying it, even if it is not appropriate for the situation.
AG6* Nikdy se druhým nesměji, i když to dělají všichni mí přátelé.
I never participate in laughing at others even if all my friends are doing it.
AG7 Když někoho nemám rád/a, často používám humor nebo popichování, abych ho
shodil/a.
If I don’t like someone, I often use humor or teasing to put them down.
AG* I když mi něco přijde velmi vtipné, nebudu se tomu smát a dělat si z toho
legraci, pokud by se to někoho dotklo.
Even if something is really funny to me, I will not laugh or joke about it if
someone will be offended.
Sebeshazující humor:
SS1 Nechávám lidi, aby se mi smáli a dělali si legraci na můj účet víc než bych
měl/a.
I let people laugh at me or make fun at my expense more than I should.
SS2 Často se nechám unést shazováním sebe sama, pokud to rozesmává mou rodinu
či přátele.
I will often get carried away in putting myself down if it makes my family or
friends laugh.
SS3 Často se snažím, aby mě druzí měli raději nebo mě více akceptovali tím, že
vtipkuji o svých slabostech, přešlapech a chybách.
I often try to make people like or accept me more by saying something funny
about my own weaknesses, blunders, or faults.
SS4* Neříkám často vtipné věci, kterými bych se shazoval/a.
I don’t often say funny things to put myself down.
SS5 Často to přeženu se shazováním sebe sama, když vtipkuji a snažím se být
zábavný/á.
I often go overboard in putting myself down when I am making jokes or trying
to be funny.
SS6 Když jsem s přáteli nebo s rodinou, často se zdám být tím, z koho si ostatní
dělají legraci a na jehož účet vtipkují.
When I am with friends or family, I often seem to be the one that other people
make fun of or joke about.
SS7 Když mám problémy nebo jsem nešťastný/á, často to zakrývám vtipkováním,
takže ani mí nejbližší přátelé nevědí, jak se skutečně cítím.
If I am having problems or feeling unhappy, I often cover it up by joking around,
so that even my closest friends don’t know how I really feel.
SS8 Nechat druhé, aby se mi smáli, je můj způsob, jak udržet přátele a rodinu v
dobré náladě.
etting others laugh at me is my way of keeping my friends and family in good
spirits.
Příloha 2: Použité memy
Afiliativní škála:
Sebepovzbuzující škála:
SPM 1 SPM 2
SPM3 SPM 4
SPM 5 SPM 6
SPM 7 SPM 8
SPM 9
Agresivní škála:
AGM1 AGM 2
AGM 3 AGM 4
AGM 5 AGM 6
AGM 7 AGM 8
AGM 9 AGM 10
AGM11
Sebeshazující škála:
SSM 1 SSM 2
SSM 3 SSM 4
SSM 5 SSM 6
SSM 7 SSM 8
SSM 9 SSM 10
SSM 11